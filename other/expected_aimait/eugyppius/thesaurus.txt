######################################################################
        TOMUS PRIOR.
          1 
          CAPUT PRIMUM. De sententia Jacobi apostoli, qua dicit: Si totam 
quis legem servaverit, offendit autem in uno, factus est omnium reus, cum 
idem dicat: In multis offendimus omnes. Et de charitate ac quatuor virtutibus: 
prudentia, temperantia, fortitudine et justitia. Liber ad Hieronymum presbyterum 
integer.
Quod ad te scripsi, honorande mihi in Christo frater Hieronyme, quaerens 
de anima humana, si nascentibus singulis, novae singulae nunc usque fiunt, 
ubi peccati vinculum contrahant, quod per sacramentum gratiae Christi, 
etiam in infantibus recens natis non dubitamus esse solvendum, cum in non 
parvum volumen procederet, nolui ulla alia onerare quaestione; sed quod 
urget acrius, multo minus est negligendum. Proinde quaeso et per Dominum 
obsecro ut exponas mihi, quod multis existimo profuturum, aut si jam vel 
abs te, vel ab alio aliquo expositum habes, dirigas
nobis quomodo accipiendum sit quod in
Epistola Jacobi apostoli scriptum est: Quicunque autem totam legem servaverit, 
offendat autem in uno, factus est omnium reus. Quae res talis ac tanta 
est, ut quod hinc tibi jam non olim scripsi, me multum poeniteat: de agenda 
namque praesenti vita, quomodo ad vitam perveniamus aeternam, non de praeterita 
perscrutanda, quam penitus demersit oblivio, sicuti est illud quod de anima 
quaerendum putavi, haec vertitur quaestio. Eleganter autem dictum esse 
narratur, quod huic rei satis apte convenit: Cum quidam ruisset in puteum, 
ubi aqua tanta erat, ut eum magis exciperet ne moreretur, quam suffocaret 
ne loqueretur, accessit alius, eoque viso, miserans ait: Quomodo huc cecidisti? 
At ille: Obsecro, inquit, cogita quomodo hinc me liberes, non quomodo huc 
ceciderim quaeras. Ita quoniam fatemur et fide catholica
tenemus, de reatu peccati tanquam de puteo, etiam parvuli infantis animam 
Christi gratia liberandam, satis est ei quod modum quomodo salva fiat novimus, 
etiamsi nunquam quomodo in malum illud devenerit noverimus. Sed ideo putavi 
esse quaerendum, ne forte ex illis opinionibus incarnationis animae, aliquam 
teneamus incautius, quae liberandam prorsus animam parvuli contradicat, 
negans eam esse in isto malo. Hoc igitur firmissime retento, quod anima 
parvuli de reatu peccati liberanda est, nec alio modo liberanda, nisi gratia 
Dei per Jesum Christum Dominum nostrum; si possumus etiam ipsius mali causam 
et originem nosse, vaniloquis, non disputatoribus, sed litigatoribus, paratius 
instructiusque resistimus; si autem non possumus, non quia
latet miseriae principium, ideo pigrescere misericordiae debet officium. 
Adversus eos autem qui sibi videntur scire quod nesciunt, hoc tutiores 
sumus, quod hanc ignorantiam nostram non ignoramus: aliud est enim quod 
nesciri malum est, aliud quod sciri vel non potest, vel non opus est, vel 
ad vitam quam quaerimus indifferens est. Hoc vero, quod de litteris apostoli 
Jacobi nunc requiro, in hac ipsa qua vivimus, et, ut semper vivamus, Deo 
placere studemus, actione versatur. Quomodo ergo intelligendum est, obsecro 
te: Quicunque totam legem servaverit, offendat autem in uno, factus est 
omnium reus? Itane qui furtum fecerit, imo vero qui dixerit diviti, Hic 
sede, pauperi autem, Tu sta illic, et homicidii, et adulterii, et sacrilegii 
reus est? Quod si non est,
quomodo qui in uno offendat factus est omnium reus? An illud, quod dixit 
de divite et paupere, ad ista non pertinet, quorum si quis in uno offenderit, 
fiet omnium reus? Sed recolendum unde venerit ista sententia, et quae illam 
superiora pepererint, quibus connexa dependeat. Fratres mei, inquit, nolite 
in personarum acceptione habere fidem Domini nostri Jesu Christi gloriae. 
Etenim si introierit in conventum vestrum vir aureum annulum habens, in 
veste candida, introierit autem et pauper in sordido habitu, et intendatis 
in eum qui indutus est veste praeclara, et dicatis: Tu sede hic bene; pauperi 
autem dicatis, Tu sta illic, aut, Sede sub scabello pedum meorum, nonne 
judicatis apud vosmetipsos, et facti estis judices cogitationum iniquarum?
Audite, fratres mei dilectissimi, nonne Deus elegit pauperes in hoc mundo, 
divites in fide, et haeredes regni quod repromisit Deus diligentibus se? 
Vos autem exhonorastis pauperem: propter illum scilicet cui dictum est, 
Tu sta illic, cum habenti annulum aureum dictum esset, Tu sede hic bene. 
Ac deinde sequitur, eamdem ipsam sententiam latius versans et explicans: 
Nonne, inquit, divites per potentiam opprimunt vos, et ipsi attrahunt vos 
ad judicia? Nonne ipsi blasphemant bonum nomen, quod invocatum est super 
vos? siquidem legem perficitis regalem, secundum Scripturas: Diliges proximum 
tuum sicut teipsum, bene facitis; si autem personas accipitis, peccatum 
operamini, redarguti a lege, quasi transgressores. Vide quemadmodum transgressores 
legis appellet
qui dicunt diviti, Sede hic, et pauperi, Sta illic. Unde, ne putarent contemptibile 
esse peccatum in hac una re legem transgredi, secutus adjunxit: Quicunque 
autem totam legem servaverit, offendat autem in uno, factus est omnium 
reus. Qui enim dixit. Non moechaberis, dixit et, Non occides. Quod si non 
moecheris, occides autem, factus es transgressor legis, propter illud quod 
dixerat, redarguti a lege, quasi transgressores. Quae cum ita sint, consequens 
videtur, nisi alio modo intelligendum ostendatur, ut qui dixerit diviti, 
Sede hic, et pauper, Sta illic, huic honorem ampliorem quam illi deferens, 
et idololatra, et blasphemus, et adulter, et homicida, et ne, quod longum 
est, cuncta commemorem, reus omnium criminum judicandus sit. Offendens
quippe in uno, factus est omnium reus. At enim qui unam virtutem habet, 
omnes habet, et qui unam non habet, nullam habet (Cicero)? Hoc si verum 
est, confirmatur ista sententia. Sed ego eam exponi volo, non confirmari, 
quae per se ipsam est apud nos omnibus philosophorum auctoritatibus firmior: 
et illud quidem de virtutibus et de vitiis si veraciter dicitur, non est 
consequens ut propter hoc omnia peccata sint paria. Nam illud de inseparabilitate 
virtutum, etsi forsitan fallor, tamen, si verum memini, quod vix memini, 
omnibus philosophis placuit, qui easdem virtutes agendae vitae necessarias 
esse dixerunt. Hoc autem de parilitate peccatorum 2 soli Stoici ausi sunt 
disputare, contra omnem sensum generis humani. Quam eorum vanitatem in 
Joviniano
illo, qui in hac sententia Stoicus erat, in aucupandis autem et defensandis 
voluptatibus Epicureus, de Scripturis sanctis dilucidissime convicisti. 
In qua tua suavissima et praeclarissima disputatione satis evidenter apparuit 
non placuisse auctoribus nostris, vel ipsi potius, quae per eos locuta 
est, Veritati, omnia paria esse peccata. Quomodo autem fieri possit ut, 
etiamsi hoc de virtutibus verum est, non tamen ideo cogamur fateri aequalitatem 
omnium peccatorum, quantum possum, adjuvante Domino, aperire conabor. Quod 
si effecero, approbabis; ubi causae defuero, tu supplebis. Certe hinc persuadent 
qui unam virtutem habuerit, habere omnes, et omnes deesse cui una defuerit, 
quod prudentia, nec ignava, nec injusta, nec intemperans
potest esse; nam si aliquid horum defuerit, prudentia non erit. Porro si 
prudentia tunc erit, si et fortis et justa et temperans sit, profecto ubi 
fuerit, secum habet et caeteras. Sic et fortitudo imprudens esse non potest, 
vel intemperans, vel injusta; sic temperantia necesse est ut prudens, fortis 
et justa sit; sic justitia non est, si non sit prudens, fortis et temperans. 
Ita ubi vera est aliqua earum, et aliae similiter sunt; ubi autem aliae 
desunt, vera illa non est, etiamsi aliquo modo similis esse videatur. Sunt 
enim, ut scis, quaedam vitia virtutibus aperta discretione contraria, ut 
imprudentia prudentiae. Sunt autem quaedam tantum quia vitia sunt, ideo 
contraria, quadam tamen specie fallaci similia, ut eidem prudentiae, non 
imprudentia, sed astutia. Nunc enim
eamdem dico astutiam, quae usitatius in malitiosis intelligi et vocari 
solet, et non, sicut loqui nostra Scriptura consuevit, quae saepe astutiam 
in bono ponit, ut est: Astuti ut serpentes, et illud, Ut det innocentibus 
astutiam. Quanquam et apud illos Romanae linguae disertissimus dixerit: 
Neque illi tamen ad cavendum dolus aut astutia deerat, astutiam ponens 
in bono; sed apud illos rarissimum, apud nostros autem frequentissimum 
est. Itemque in partibus temperantiae, apertissime contraria est effusio 
parcimoniae, ea vero quae tenacitas etiam vulgo dici solet, vitium est 
quidem, tamen parcimoniae simile, non natura, sed fallacissima specie. 
Item dissimilitudine manifesta, contraria est injustitia justitiae: solet 
autem quasi imitari justitiam vindicandi se libido, sed
vitium est. Ignavia fortitudini perspicue contraria est, duritia vero distat 
natura, fallit similitudine. Constantia pars quaedam virtutis est, ab hac 
inconstantia longe abhorret, et indubie contra sistit, pertinacia vero 
constantia dici affectat, et non est, quia illa est virtus, hoc vitium. 
Ut ergo non iterum eadem commemorare necesse sit, exempli gratia ponamus 
aliquid unde possint caetera intelligi. Catilina, ut de ipso scripserunt 
qui nosse potuerunt, frigus, sitim, famem, ferre poterat, eratque patiens 
inediae, algoris, vigiliae, supra quam credibile est, ac per hoc et sibi 
et suis magna praeditus fortitudine videbatur. Sed haec fortitudo prudens 
non erat, mala enim pro bonis eligebat; temperans non erat, corruptelis 
enim turpissimis foedabatur; justa non erat, nam contra
patriam conjuraverat: et ideo nec fortitudo erat, sed duritia sibi, ut 
stultos falleret, et nomen fortitudinis imponebat: nam si fortitudo esset, 
non vitium, sed virtus esset. Si autem virtus esset, a caeteris virtutibus, 
tanquam inseparabilibus comitibus, nunquam relinqueretur. Quapropter cum 
quaeritur etiam de vitiis, utrum et ipsa similiter omnia sint ubi unum 
erit, aut nulla sint ubi unum non erit, laboriosum est id ostendere, propterea 
quia uni virtuti duo vitia opponi solent, et quod aperte contrarium est, 
et quod specie similitudinis adumbratur. Unde illa Catilinae, quia fortitudo 
non erat, quae esset, cum secum virtutes alias non habebat, facilius videbatur. 
Quod vero ignavia fuerit, ubi exercitatio quaslibet gravissimas molestias 
perpetiendi atque tolerandi, supra
quam cuiquam credibile est, fuit, aegre persuaderi potest; sed forte acutius 
intuentibus ignavia apparet ipsa duritia, quia laborem bonorum studiorum, 
quibus vera acquiritur fortitudo, neglexerat. Verumtamen quia sunt audaces 
qui timidi non sunt, et rursus timidi a quibus absit audacia, cum sit utrumque 
vitium (quoniam qui vera virtute fortis est, nec temere audet, nec inconsulte 
timet), cogimur fateri vitia plura esse virtutibus. Unde aliquando vitium 
vitio tollitur, ut amore laudis amor pecuniae; aliquando unum cedit ut 
plura succedant, velut qui ebriosus fuit, si modicum libere tenacitate 
et ambitione didicerit. Possunt itaque vitia etiam cedere vitiis succedentibus, 
non virtutibus; et ideo plura sunt. Virtus vero, quo una ingressa fuerit, 
quoniam secum caeteras ducit,
profecto vitia cedent omnia, quaecunque inerant; non enim omnia inerant, 
sed aliquando totidem, aliquando plura paucioribus, vel pauciora pluribus 
succedebant. Haec utrum ita se habeant, diligentius inquirendum est; non 
enim et ista divina sententia est, qua dicitur: Qui unam virtutem habuerit, 
omnes habet; eique nulla est, cui una defuerit; sed hominibus hoc visum 
est, multum quidem ingeniosis, studiosis, sed tamen hominibus. Ego vero 
nescio quemadmodum dicam, non dico virum, a quo denominata dicitur virtus, 
sed etiam mulierem quae viro suo servat tori fidem, si hoc faciat propter 
praeceptum et promissum Dei, eique primitus sit fidelis, non habere pudicitiam, 
aut pudicitiam nullam vel parvam esse virtutem: sic et maritum qui hoc 
idem
servat uxori; et tamen sunt plurimi tales, quorum sine aliquo peccato esse 
neminem dixerim: et utique illud qualecunque peccatum ex aliquo vitio venit: 
unde pudicitia conjugalis in viris feminisque religiosis, cum proculdubio 
virtus sit (non enim aut nihil aut vitium est), non tamen secum habet omnes 
virtutes; nam si omnes ibi essent, nullum esset vitium; si nullum vitium, 
nullum omnino peccatum. Quis autem sine aliquo peccato? quis ergo sine 
aliquo vitio, id est fomite quodam vel quasi radice peccati, cum clamet 
qui supra pectus Domini discumbebat: Si dixerimus quia peccatum non habemus, 
nosipsos decipimus, et veritas in nobis non est? Neque hoc apud te diutius 
agendum est, sed propter alios qui haec forte legerint dico. Nam tu quidem 
in eodem
ipso opere splendido contra Jovinianum etiam hoc de Scripturis sanctis 
diligenter probasti; ubi etiam ex hac ipsa Epistola, cujus verba sunt quorum 
nunc intellectum requirimus, posuisti quod scriptum est: In multis enim 
offendimus omnes. Non enim ait, offenditis, sed ait, offendimus, cum Christi 
loqueretur apostolus; et cum hoc loco dicat: Quicunque totam legem servaverit, 
offendat autem in uno, factus est omnium reus, ibi non in uno, sed in multis, 
nec quosdam, sed omnes dicit offendere. Absit autem ut quisquam fidelis 
existimet tot millia servorum Christi, qui veraciter dicunt se habere peccatum, 
ne se ipsos decipiant et veritas in eis non sit, nullam habere virtutem, 
cum virtus magna sit sapientia. Dixit autem ipsa Sapientia homini: Ecce 
pietas est
sapientia. Absit ergo ut dicamus tot ac tantos fideles et pios homines 
Dei non habere pietatem, quam Graeci vel εὐσέβειαν, vel expressius et plenius 
θεοσέβειαν vocant. Quid autem est pietas, nisi Dei cultus? 3 et unde ille 
colitur nisi charitate? Charitas igitur de corde puro, et conscientia bona, 
et fide non ficta, magna et vera virtus est, quia ipsa est et finis praecepti. 
Merito dicta est fortis sicut mors, sive quia nemo eam vincit sicut mortem, 
sive quia in hac vita usque ad mortem est mensura charitatis, sicut Dominus 
ait: Majorem hac charitate nemo habet, quam ut animam suam quis ponat pro 
amicis suis; sive potius quia sicut mors animam avellit a sensibus carnis, 
sic charitas a concupiscentiis carnalibus. Huic subservit scientia cum 
est utilis, nam sine illa
Inflat: quod vero illa aedificando impleverit, nihil ibi ista inane quod 
inflet inveniet. Utilem porro scientiam definiendo sic monstravit, ubi 
cum dixisset: Ecce pietas est sapientia, continuo subjunxit: Abstinere 
vero a malis scientia est. Cur ergo non dicimus qui hanc virtutem habet 
habere omnes, cum plenitudo legis sit charitas? an quanto magis est in 
homine, tanto magis est virtute praeditus; quanto autem minus, tanto minus 
inest ei virtus, quia ipsa est virtus, et quanto minus inest virtus, tanto 
magis est vitium? Ubi ergo illa plena et perfecta fuerit, nihil ex vitio 
remanebit. Proinde mihi videntur Stoici ideo falli, quia proficientem hominem 
in sapientia nolunt omnino habere sapientiam, sed tunc habere cum in ea 
fuerit omnino perfectus: non quia illum provectum negant,
sed nisi ex profundo quodam emergendo repente emicet in auras sapientiae 
liberas, nulla ex parte esse sapientem. Sicut enim nihil interest ad hominem 
praefocandum, utrum aquam stadiis multis super se habeat altam, an unum 
palmum vel digitum, sic illos qui tendunt ad sapientiam, proficere quidem 
dicunt, tanquam ab imo gurgitis surgentes in aerem, sed nisi totam stultit 
am velut opprimentem aquam proficiendo, velut emergendo, evaserint, non 
habere virtutem, nec esse sapientes: ubi autem evaserint, mox habere totam, 
nec quidquam stultitiae remanere, unde omnino ullum peccatum possit existere. 
Haec similitudo, ubi stultitia velut aqua, et sapientia velut aer ponitur, 
ut animus a praefocatione stultitiae tanquam emergens in sapientiam repente 
respiret,
non mihi videtur satis accommoda nostrarum Scripturarum auctoritati, sed 
illa potius, ut vitium vel stultitia tenebris, luci autem virtus vel sapientia 
comparetur, quantum ista similia de corporalibus ad intelligibilia duci 
possunt. Non itaque sicut de aquis in aerem surgens, ubi earum summum transierit, 
repente quantum sufficit inspiratur, sed sicut de tenebris in lucem procedens, 
paulatim progrediendo illuminatur, quod donec plenissime fiat, jam tamen 
eum dicimus tanquam de abditissima spelunca egredientem, vicinia lucis 
afflatum: tanto magis quanto magis propinquat egressui; ut illud quod in 
eo lucet, sit utique ex lumine quo progreditur, illud autem quod adhuc 
obscurum est, sit ex tenebris unde egreditur: itaque et non justificabitur 
in conspectu Dei
omnis vivens, et tamen justus ex fide vivit: et induti sunt sancti justitia, 
alius magis, alius minus, et nemo hic vivit sine peccato, et hoc alius 
magis, alius minus: optimus autem est, qui minimum. Sed quid ago, tanquam 
oblitus cui loquor, doctori similis factus sum, cum proposuerim quid a 
te discere velim? Sed quia de peccatorum parilitate, unde in id quod agebam 
incidit quaestio, examinandam tibi sententiam meam promere statueram, jam 
eam tandem aliquando concludam: quia etsi verum est, eum qui habet unam, 
omnes habere virtutes, eum qui unam non habet, nullam habere; nec sic peccata 
sunt paria: quia ubi virtus nulla est, nihil quidem rectum est; nec tamen 
ideo non est pravo pravius, distortoque distortius. Si autem, quod puto 
esse
verius sacrisque litteris congruentius, ita sunt animae intentiones ut 
corporis membra, non quod videantur locis, sed quod sentiantur affectibus, 
et aliud illuminatur amplius, aliud minus, aliud omnino caret lumine, et 
tenebroso inumbratur obstaculo, profecto, ita ut quisque illustratione 
piae charitatis affectus est, in alio actu magis, in alio minus, in alio 
nihil, sic potest dici habere aliam, et aliam non habere, aliam magis aliam 
minus habere virtutem. Nam et « Major est in isto charitas quam in illo 
» recte possumus dicere, et « Aliqua in isto, nulla in illo » , quantum 
pertinet ad charitatem, quae pietas est; et in ipso uno homine, quod majorem 
habeat pudicitiam quam patientiam, et majorem hodie quam heri, si proficit, 
et adhuc non habeat continentiam, et habeat non parvam misericordiam.
Et ut generaliter breviterque complectar quam de virtute habeo notionem, 
quod ad recte vivendum attinet, virtus est charitas, qua id quod diligendum 
est diligitur: haec in aliis major, in aliis minor, in aliis nulla est; 
plenissima vero quae jam non possit augeri, quandiu hic homo vivit, est 
in nemine; quandiu autem augeri potest, profecto illud quod minus est quam 
debet, ex vitio est. Ex quo vitio non est justus in terra qui faciat bonum 
et non peccet; ex quo vitio non justificabitur in conspectu Dei omnis vivens; 
propter quod vitium, si dixerimus quia peccatum non habemus, nos ipsos 
decipimus, et veritas in nobis non est; propter quod etiam quantumlibet 
profecerimus, necessarium est nobis dicere: Dimitte nobis debita nostra, 
cum jam omnia in baptismo
dicta, facta, cogitata, dimissa sint. Videt itaque qui recte videt, ubi, 
quando et unde speranda sit illa perfectio, cui non sit quod adjici possit. 
Si autem praecepta non essent, non utique esset ubi se homo certius inspiceret, 
et videret unde averteretur, quo conaretur, quare gratularetur, quid precaretur. 
Magna est ergo utilitas praeceptorum, si libero arbitrio tantum detur ut 
gratia Dei amplius honoretur. Quae si ita se habent, unde fiet omnium reus, 
si in uno offendat, qui totam legem servaverit? An forte quia plenitudo 
legis charitas est, qua Deus proximusque diligitur, in quibus praeceptis 
charitatis tota lex pendet et prophetae, merito fit reus omnium, qui contra 
illam facit in qua pendent omnia? Nemo autem peccat, nisi adversus illam 
faciendo:
quia. Non adulterabis, non homicidium facies, non furaberis, non concupisces, 
et si quod est aliud mandatum, in hoc sermone recapitulatur, in eo quod 
est, Diliges proximum tuum tanquam te ipsum. Dilectio proximi malum non 
operatur; plenitudo autem legis, charitas. Nemo autem diligit proximum, 
nisi diligens Deum, ut hoc, quantum potest, proximo impendat, quem diligit 
tanquam seipsum, ut et ille diligat Deum; quem si ipse non diligit, nec 
se nec proximum diligit; ac per hoc, qui totam legem servaverit, si in 
uno offenderit, fit omnium reus: quia contra charitatem facit, unde tota 
lex pendet; reus itaque fit omnium, faciendo contra praeceptum, in quo 
pendent omnia. Cur ergo non dicantur paria peccata? an forte quia magis 
facit contra charitatem,
qui gravius peccat, minus qui levius, et hoc ipso quod admittit fit quidem 
omnium reus, sed gravius peccans, vel in pluribus peccans, magis reus; 
levius autem vel in paucioribus peccans, minus reus: tanto majore scilicet 
reatu, quanto amplius; tanto minore, quanto minus peccaverit: tamen etiamsi 
in uno offenderit, reus omnium est, quia contra eam facit in qua pendent 
omnia? Quae si vera sunt, eo modo et illud absolvitur, quod ait homo etiam 
apostolicae gratiae: In multis offendimus omnes. Omnes enim offendimus, 
sed alius gravius, alius levius, quanto quisque magis minusve peccaverit, 
tanto in peccato committendo major, quanto in diligendo Deo et proximo 
minor: et rursus tanto 4 minor in peccati perpetratione, quanto major in 
Dei et proximi dilectione. Tanto itaque
plenior iniquitatis, quanto inanior charitatis; et tunc perfectissimus 
in charitate, quando nihil restat ex infirmitate. Nec sane, quantum arbitror, 
putandum est leve esse peccatum, in personarum acceptione habere fidem 
Domini nostri Jesu Christi, si illam distantiam sedendi et standi ad honores 
ecclesiasticos referamus. Quis enim ferat eligi divitem ad sedem honoris 
Ecclesiae, contempto paupere instructiore atque sanctiore? Si autem de 
quotidianis consessibus loquitur, quis non hinc peccat, si tamen peccat, 
nisi cum apud seipsum intus ita judicat, ut ei tanto melior quanto ditior 
illo esse videatur? Hoc enim videtur significasse dicendo: Nonne judicatis 
apud vosmetipsos, et facti estis judices cogitationum iniquarum? Lex itaque 
libertatis, lex charitatis est, de qua dicit:
Si tamen legem perficitis regalem, secundum Scripturas, Diliges proximum 
tuum sicut teipsum, bene facitis. Si autem personas accipitis, peccatum 
operamini, redarguti a lege quasi transgressores. Et post illam sententiam, 
ad intelligendum difficillimam, de qua satis dixi quod dicendum putavi, 
eamdem legem libertatis commemorans: Sic loquimini, inquit, et sic facite, 
sicut per legem libertatis, incipientes judicari. Et quoniam quid paulo 
ante dixerit, novit, Quoniam in multis offendimus omnes, suggerit dominicam, 
tanquam quotidianam quotidianis, etsi levioribus, tamen vulneribus, medicinam. 
Judicium enim, inquit, sine misericordia illi qui non facit misericordiam. 
Hinc enim et Dominus: Dimittite, inquit, et dimittetur vobis; date et dabitur 
vobis.
Superexaltat autem misericordiam judicio. Non dictum est, vincit misericordiam 
judicium, non enim est adversa judicio, sed superexaltat, quia plures per 
misericordiam colliguntur, sed qui misericordiam praestiterunt. Beati enim 
misericordes, quia ipsorum miserebitur Deus. Et hoc utique justum est, 
ut dimittatur eis, quia dimiserunt, et detur eis, quia dederunt. Inest 
quippe Deo et misericordia judicanti, et judicium miseranti; propter quod 
ei dicitur: Misericordiam et judicium cantabo tibi, Domine; nam quisquis 
velut nimium justus judicium sine misericordia quasi securus exspectat, 
iram justissimam provocat, quam timens ille dicit: Ne intres in judicio 
cum servo tuo. Unde dicitur populo contumaci: Quid vultis mecum judicio 
contendere? Cum enim
Rex justus sederit in throno, quis gloriabitur castum se habere cor? aut 
quis gloriabitur mundum se esse a peccato? Quae igitur spes est, nisi superexaltet 
misericordiam judicio? sed erga illos qui misericordiam fecerunt veraciter 
dicendo: Dimitte nobis debita nostra, sicut et nos dimittimus, et sine 
murmuratione dando. Hilarem enim datorem diligit Deus. Denique sanctus 
Jacobus jam ex isto loco de misericordiae operibus loquitur, ut quos vehementer 
illa sententia terruerat consoletur; cum admonet quomodo etiam peccata 
quotidiana, sine quibus non hic vivitur, quotidianis remediis expientur, 
ne homo, qui cum in uno offenderit fit omnium reus, in multis offendendo 
(quia in multis offendimus omnes) magnum aggerem reatus sui minutatim collectum 
ad
tribunal tanti judicis pervehat, et eam quam non fecit misericordiam non 
inveniat, sed potius dimittendo atque dando mereatur sibi dimitti debita, 
reddique promissa. Multa dixi quibus tibi taedium fortassis inferrem, qui 
haec, quae tam approbas, non exspectas discere, quia ea docere consuesti. 
Si quid autem est in eis, quantum ad res ipsas pertinet (nam quali eloquio 
explicata sint non nimis curo), si quid ergo est in eis quod eruditionem 
offendat tuam, quaeso ut rescribendo admoneas, et me corrigere non graveris. 
Infelix est enim qui non tantos et tam sanctos tuorum studiorum labores 
et digne honorat, et de his Domino Deo nostro, cujus munere talis es, gratias 
agit. Unde cum libentius debeam a quolibet discere quod inutiliter ignoro, 
quam promptis
quoslibet docere quod scio, quanto justius abs te hoc charitatis debitum 
flagito, cujus doctrina, in nomine et adjutorio Domini, tantum in Latina 
lingua ecclesiasticae litterae adjutae sunt, quantum numquam antea potuerunt! 
Maxime tamen istam sententiam. Quicunque totam legem servaverit, offendat 
autem in uno, factus est omnium reus, si quo alio modo melius exponi posse 
novit dilectio tua, per Dominum obsecro ut id nobiscum communicare digneris.
          CAPUT II. De praedictis quatuor virtutibus, quas in superiori 
libro distinxit. In Libro de Moribus Ecclesiae catholicae disputans, ad 
unum eas mandatum retulit, charitati.
Nihil igitur aliud est optimum hominis, cui haerere beatissimum sit, nisi 
Deus. Cui haerere recte non valemus
nisi dilectione: namque illud quae quadripartita dicitur virtus, ex ipsius 
amoris vario quodam affectu dicitur, ut temperantia sit amor integrum se 
praebens ei quod amatur; fortitudo, amor facile tolerans omnia propter 
quod amatur; justitia amor soli amato serviens, et propterea recte dominans: 
prudentia, amor ea quibus adjuvatur ab eis quibus impeditur sagaciter eligens: 
sed hunc amorem non cujuslibet, sed Dei esse diximus, id est, summi boni, 
summae sapientiae, summaeque concordiae. Quare definire etiam sic licet, 
ut temperantiam dicamus esse amorem Deo se integrum incorruptumque servantem; 
fortitudinem amorem, omnia propter Deum facile perferentem; justitiam, 
amorem Deo tantum servientem, et ob hoc bene imperantem caeteris
quae homini subjecta sunt; prudentiam, amorem bene discernentem ea quibus 
adjuvetur in Deum ab his quibus impediri potest. Quid amplius de moribus 
disputem? Si enim Deus est summum hominis bonum, quod negari non potest, 
sequitur quoniam summum bonum appetere est bene vivere, ut nihil sit aliud 
bene vivere quam toto corde, tota anima, tota mente diligere Deum a quo 
existit, ut incorruptus in eo amor atque integer custodiatur, quod est 
temperantiae; nullis frangatur incommodis, quod est fortudinis; nulli alii 
serviat, quod est justitiae; vigilet in discernendis rebus, ne fallacia 
paulatim dolusve subrepat, quod est prudentiae. Haec est hominis una perfectio, 
quae sola impetrat ut veritatis sinceritate perfruatur. Haec nobis Testamento 
utroque concinitur,
haec nobis hinc atque inde suadetur. Diligamus igitur Deum ex toto corde, 
ex tota anima, ex tota mente, quicunque ad vitam aeternam pervenire proposuimus. 
Haec est, inquit Salvator, vita aeterna, ut cognoscant te verum Deum, et 
quem misisti Jesum Christum. Aeterna igitur vita est ipsa cognitio veritatis; 
quamobrem quam perversi atque praeposteri sunt, qui se arbitrantur Dei 
cognitionem tradere ut perfectisimus, cum perfectorum ipsa sit praemium! 
Quid ergo agendum, nisi ut eum ipsum quem cognoscere volumus, prius sincera 
charitate diligamus? 5
          CAPUT III. An virtutes quibus ad aeternitatem tenditur, desiturae 
sint, cum ad aeterna perduxerint; ex libro de Trinitate XIV inter caetera.
Utrum autem etiam virtutes tunc, quibus in hac
mortalitate bene vivitur, quia et ipsae incipiunt esse in animo, qui cum 
sine illis prius esset, tamen animus erat, desinant esse cum ad aeterna 
perduxerint, nonnulla quaestio est. Quibusdam enim visum est, desituras, 
et bonos animos sola beatos esse cognitione et scientia, hoc est contemplatione 
naturae, in qua nihil est melius et amabilius ea natura quae creavit caeteras 
omnes instituitque naturas. Cui regenti esse subditum si justitia est, 
immortalis est omnino justitia, nec in illa esse beatitudine desinet, sed 
talis ac tanta erit, ut perfectior et major esse non possit. Fortassis 
et aliae tres virtutes, prudentia sine jam ullo periculo erroris, fortitudo 
sine molestia tolerandorum malorum, temperantia sine repugnatione libidinum, 
erunt in illa felicitate. Ut
prudentiae sit nullum bonum Deo praeponere vel aequare; fortitudinis, ei 
firmissime cohaerere; temperantiae, nullo defectu noxio delectari. Nunc 
autem quod agit justitia in subveniendo miseris, quod prudentia in praecavendis 
insidiis, quod fortitudo in perferendis molestiis, quod temperantia in 
coercendis delectationibus pravis, non ibi erit ubi nihil omnino mali erit. 
Ac per hoc, ista virtutum opera quae huic mortali vitae sunt necessaria, 
sicut fides, ad quam referenda in praeteritis habebuntur, et aliam nunc 
faciunt trinitatem, cum ea praesentia tenemus, amamus, aspicimus, aliam 
tunc factura sunt, cum ea non esse sed fuisse, per quaedam eorum vestigia,
quae praetereundo in memoria derelinquent, reperiemus: quia et tunc trinitas 
erit, cum illud qualecunque vestigium, et memoriter retinebitur, et agnoscetur 
veraciter, et hoc utrumque tertia voluntate jungetur.
          CAPUT IV. De quatuor affectionibus, quas a Cicerone perturbationes, 
ab aliis passiones appellatas, Virgilius homini propter carnem inesse dixit; 
ex libro XIV de Civitate Dei.
Aggravamur ergo corruptibili corpore, et ipsius aggravationis causam, non 
naturam substantiamque corporis, sed ejus corruptionem scientes, nolumus 
corpore exspoliari, sed ejus immortalitate vestiri; et tunc enim erit, 
sed quia corruptibile non erit, non gravabit. Aggravat ergo nunc animam 
corpus corruptibile,
et deprimit terrena inhabitatio sensum multa cogitantem. Verumtamen qui 
omnia mala animae ex corpore putant accidisse, in errore sunt Quamvis enim 
Virgilius Platonicam videatur luculentis versibus explicare sententiam, 
dicens:Igneus est illis [ollis] vigor, et coelestis origo
Seminibus, quantum non noxia corpora tardant,
Terrenique hebetant artus moribundaque membra;
omnesque illas notissimas quatuor animi perturbationes, cupiditatem, timorem, 
laetitiam, tristitiam, quas origines omnium peccatorum atque vitiorum volens 
intelligi ex corpore accidere, subjungat et dicat:Hinc metuunt, cupiuntque, 
dolent gaudentque, nec auras
Suscipiunt [respiciunt] clausae tenebris, et carcere caeco;
tamen aliter se habet fides nostra: nam corruptio corporis quae aggravat 
animam non peccati primi est causa, sed poena. Nec caro corruptibilis animam 
peccatricem, sed anima peccatrix fecit esse corruptibilem carnem. Ex qua 
corruptione carnis, licet existant quaedam incitamenta vitiorum, et ipsa 
desideria vitiosa, non tamen omnia iniquae vitae vitia tribuenda sunt carni, 
ne ab his omnibus purgemus diabolum, qui non habet carnem. Etsi enim diabolus, 
[qui non habet carnem,] fornicator vel ebriosus, vel si quid hujusmodi 
mali est quod ad carnis pertinet voluptates, non potest dici, cum sit etiam 
talium peccatorum suasor et instigator occultus, est tamen maxime superbus 
atque invidus: quae illum vitiositas sic obtinuit, ut propter hanc esset 
in carceribus
caliginosi hujus aeris aeterno supplicio destinatus. Haec autem vitia, 
quae tenent in diabolo principatum, carni tribuit Apostolus, quam certum 
est diabolum non habere. Dicit enim, inimicitias, contentiones, aemulationes, 
animositates, invidias, opera esse carnis; quorum omnium malorum caput 
atque origo superbia est, quae sine carne regnat in diabolo. Quis autem 
illo est inimicitior sanctis? quis adversus eos contentiosior, animosior, 
et magis aemulus atque invidus invenitur? Et haec omnia cum habeat sine 
carne, quomodo sunt ista opera carnis, nisi quia opera sunt hominis, quem, 
sicut dixi, nomine carnis appellat? Non enim habendo carnem, quam
non habet diabolus, sed vivendo secundum seipsum, hoc est, secundum hominem, 
factus est homo similis diabolo, quia et ille secundum seipsum vivere voluit, 
quando in veritate non stetit, ut non de Dei, sed de suo mendacium loqueretur, 
qui non solum mendax, verum etiam mendacii pater est: primus est quippe 
mentitus, et a quo peccatum, ab illo coepit esse mendacium. Cum ergo vivit 
homo secundum hominem, non secundum Deum, similis est diabolo. Non ex carne 
tantum afficitur anima, ut cupiat, metuat, laetetur, aegrescat, verum etiam 
ex seipsa his potest motibus agitari. Interest autem qualis sit voluntas 
hominis, quia si perversa est, perversos habebit hos motus; si autem recta 
est, non solum inculpabiles, verum etiam laudabiles erunt; voluntas
quippe est in omnibus, imo omnes nihil aliud quam voluntates sunt. Nam 
quid est cupiditas et laetitia, nisi voluntas in eorum consensione quae 
volumus? et quid est metus atque tristitia, nisi voluntas in dissensione 
ab his quae nolumus? Sed cum consentimus appetendo ea quae volumus, cupiditas; 
cum autem consentimus fruendo his quae volumus, laetitia vocatur. Itemque 
cum dissentimus ab eo quod accidere nolumus, talis voluntas metus est; 
cum autem dissentimus ab eo quod nolentibus accidit, talis voluntas tristitia 
est; et omnino, pro varietate rerum quae appetuntur atque fugiuntur, sicut 
allicitur vel offenditur voluntas hominis, ita in hos vel in illos affectus 
mutatur et vertitur. Quapropter homo, qui secundum Deum, non secundum hominem
vivit, oportet ut sit amator boni, unde fit consequens ut malum oderit: 
et quoniam nemo natura, sed quisquis malus est, vitio malus est, perfectum 
odium debet malis qui secundum Deum vivit, ut nec propter vitium oderit 
hominem, nec amet vitium propter hominem, sed oderit vitium et amet hominem; 
sanato enim vitio, totum quod amare, nihil autem quod debeat odisse, remanebit. 
Nam cujus propositum est amare Deum, et non secundum hominem, sed secundum 
Deum amare proximum, sicut etiam seipsum, proculdubio propter hunc amorem 
dicitur voluntatis bonae, quae usitatius in Scripturis sanctis charitas 
appellatur; sed amor quoque secundum easdem sacras litteras dicitur. Nonnulli 
arbitrantur aliud esse
dilectionem, sive charitatem, aliud amorem: dicunt enim dilectionem accipiendam 
in bono, amorem in malo. Sic autem nec ipsos auctores saecularium litterarum 
locutos esse certissimum est. Recta itaque voluntas est bonus amor, et 
voluntas perversa malus amor. 6 Amor ergo inhians habere quod amatur, cupiditas 
est; id autem habens atque fruens, laetitia est: fugiens quod ei adversatur, 
timor est: idque si acciderit sentiens, tristitia est. Proinde mala sunt 
ista, si malus amor est; bona, si bonus. Verum his philosophis, quod ad 
istam quaestionem de animi perturbationibus attinet, jam respondimus in 
nono hujus operis libro, ostendentes eos non tam de rebus quam de verbis, 
cupidiores esse contentionis quam veritatis. Apud nos autem, juxta Scripturas 
sanctas
sanamque doctrinam, cives sanctae civitatis Dei in hujus vitae peregrinatione, 
secundum Deum viventes, metuunt cupiuntque, dolent gaudentque; et quia 
rectus est amor eorum, istas omnes affectiones rectas habent: metuunt poenam 
aeternam, cupiunt vitam aeternam, dolent in re, quia ipsi in semetipsis 
adhuc ingemiscunt, adoptionem exspectantes, redemptionem corporis sui; 
gaudent in spe, quia fiet sermo qui scriptus est: Absorpta est mors in 
victoriam. Item metuunt peccare, cupiunt perseverare, dolent in peccatis, 
gaudent in operibus bonis. Ut enim metuant peccare, audiunt: Quoniam abundabit 
iniquitas, refrigescet charitas multorum. Ut cupiant perseverare, audiunt 
quod scriptum est: Qui perseveraverit usque in finem, salvus erit. Ut doleant
in peccatis, audiunt: Si dixerimus quia peccatum non habemus, nosipsos 
seducimus, et veritas in nobis non est. Ut gaudeant in operibus bonis, 
audiunt: Hilarem datorem diligit Deus. Item, sicuti se infirmitas eorum 
firmitasque habuerit, metuunt tentari, cupiunt tentari: dolent in tentationibus, 
gaudent in tentationibus. Ut enim metuant tentari, audiunt: Si quis praeoccupatus 
fuerit in aliquo delicto, vos qui spiritales estis, instruite hujusmodi 
in spiritu mansuetudinis, intendens temetipsum, ne et tu tenteris. Ut autem 
cupiant tentari, audiunt virum quemdam fortem civitatis Dei dicentem: Proba 
me, Domine, et tenta me; ure renes meos et cor meum. Ut doleant in tentationibus, 
vident Petrum flentem; ut gaudeant in tentationibus, audiunt Jacobum dicentem:
Omne gaudium existimate, fratres mei, cum in tentationes varias incideritis. 
Non solum autem propter seipsos his moventur affectibus, verumetiam propter 
eos quos liberari cupiunt, et ne pereant metuunt, et dolent si pereant, 
et gaudent si liberantur. Illum quippe optimum et fortissimum virum, qui 
in suis infirmitatibus gloriatur, ut eum potissimum commemoremus, qui in 
Ecclesiam Christi ex gentibus venimus, Doctorem gentium in fide et veritate, 
qui et plus omnibus suis coapostolis laboravit, ex pluribus Epistolis populos 
Dei, non eos tantum qui praesentes ab illo videbantur, verum etiam illos 
qui futuri praevidebantur instruxit; illum, inquam, virum, athletam Christi, 
doctum ab illo, unctum de illo, crucifixum cum illo, gloriosum in illo, 
in theatro
hujus mundi, cui spectaculum factus est angelis et hominibus, legitime 
magnum agonem certantem, et palmam supernae vocationis in anteriora sectantem, 
oculis fidei libentissime spectant, gaudere cum gaudentibus, flere cum 
flentibus, foris habentem pugnas, intus timores, cupientem dissolvi et 
esse cum Christo, desiderantem videre Romanos, ut aliquem fructum habeat 
et in illis, sicut et in caeteris gentibus, aemulantem Corinthios, et ipsa 
aemulatione metuentem, ne seducantur eorum mentes a castitate quae in Christo 
est, magnam tristitiam et continuum dolorem cordis sui de Israelitis habentem, 
quod ignorantes Dei justitiam, et suam volentes statuere, justitiae Dei 
non sint subjecti, nec solum dolorem, verum etiam luctum suum denuntiantem 
de
quibusdam qui ante peccaverunt et non egerunt poenitentiam super immunditia 
et fornicationibus suis. Hi motus, hi affectus, de amore boni et de sancta 
charitate venientes, si vitia vocanda sunt, sinamus ut ea quae vere vitia 
sunt virtutes vocentur: sed cum rectam rationem sequantur istae affectiones, 
quando ubi oportet adhibentur, quis eas morbidas seu vitiosas passiones 
audeat dicere? Quamobrem etiam ipse Dominus in forma Dei agere vitam dignatus 
est humanam, sed nullum habens omnino peccatum, adhibuit eas ubi adhibendas 
esse judicavit. Neque enim in quo verum erat hominis corpus, et verus hominis 
animus, falsus erat humanus affectus. Cum ergo ejus in Evangelio ista referuntur, 
quod super duritiam cordis Judaeorum cum ira contristatus
sit; quod dixerit: Gaudeo propter vos ut credatis; quod Lazarum suscitaturus 
etiam lacrymas fuderit; quod concupiverit cum discipulis suis manducare 
pascha; quod propinquante passione tristis fuerit anima ejus, non falso 
utique referuntur. Verum ille hos motus certae dispensationis gratia, ita, 
cum voluit, suscepit animo humano, ut, cum voluit, factus est homo. Proinde, 
quod fatendum est, etiam cum rectas et secundum Deum habemus has affectiones, 
hujus vitae est, non illius quam futuram speramus, et saepe illis etiam 
inviti cedimus. Itaque aliquando, quamvis non culpabili cupiditate, sed 
laudabili charitate moveamur, etiam dum nolumus flemus. Habemus ergo eas 
ex humanae conditionis infirmitate: non autem ita Dominus Jesus, cujus 
et
infirmitas fuit ex potestate; sed dum vitae hujus infirmitatem gerimus, 
si eas omnino nullas habeamus, tunc potius non recte vivimus. Vituperabat 
enim et detestabatur Apostolus[1]quosdam, quos etiam esse dixit sine affectione. 
Culpavit etiam illos sacer Psalmus, de quibus ait: Sustinui, qui simul 
contristaretur, et non fuit. Nam omnino non dolere, dum sumus in hoc loco 
miseriae, profecto, sicut quidam etiam apud saeculi hujus litteratos sensit 
et dixit, non sine mercede contingit, immanitatis in animo, stuporis in 
corpore. Quocirca, illa quae ἀπάθεια Graece dicitur, quae, si Latine posset, 
impassibilitas diceretur, si ita intelligenda est (in animo quippe, non 
in corpore accipitur), ut sine his affectionibus vivatur quae contra rationem 
accidunt mentemque
______________________________________________________________________
perturbant, bona plane et maxime optanda est, sed nec ipsa hujus est vitae. 
Non enim qualiumcunque hominum vox est, sed maxime piorum multumque justorum 
atque sanctorum: Si dixerimus quoniam peccatum non habemus, nosipsos seducimus, 
et veritas in nobis non est. Tunc itaque ἀπάθεια ista erit, quando peccatum 
in homine nullum erit. Nunc vero satis bene vivitur, si sine crimine; sine 
peccato autem qui se vivere existimat, non id agit ut peccatum non habeat, 
sed ut veniam non accipiat.
          CAPUT V. De quinque corporis sensibus, ex libro X Confessionum.
Domine, amo te; percussisti cor meum verbo tuo,
et amavi te. Sed et coelum et terra, et omnia quae in eis sunt, ecce undique 
mihi dicunt ut te amem, nec cessant dicere omnibus, ut sint inexcusabiles. 
Altius autem tu misereberis cui misertus eris, et misericordiam praestabis 
cui misericors fueris; alioquin coelum et terra surdis loquuntur laudes 
tuas. Quid autem amo, cum te amo? non speciem corporis, nec decus temporis, 
non candorem lucis ecce istis amicum oculis, non dulces melodias cantilenarum 
omnimodarum, non florum et unguentorum et aromatum suaveolentiam, non manna 
et mella, non membra acceptabilia carnis amplexibus; non haec amo, cum 
amo Deum meum. 7 Et tamen amo quamdam lucem, et quamdam vocem, et quemdam 
odorem, et quemdam cibum, et quemdam amplexum,
cum amo Deum meum, lucem, vocem, odorem, cibum, amplexum interioris hominis 
mei: ubi fulget animae meae quod non capit locus, et ubi sonat quod non 
rapit tempus, et ubi olet quod non spargit flatus, et ubi sapit quod non 
minuit edacitas, et ubi haeret quod non divellit satietas; hoc est quod 
amo, cum Deum meum amo. Et quid est hoc? Interrogavi terram, et dixit: 
Non sum, et quaecunque in eadem sunt, idem confessa sunt. Interrogavi mare 
et abyssos, et reptilia animarum vivarum, et responderunt: Non sumus Deus 
tuus, quaere super nos. Interrogavi auras flabiles, et inquit universus 
aer cum incolis suis: Fallitur Anaximenes, non sum Deus. Interrogavi coelum, 
solem, lunam, stellas: Neque nos sumus Deus quem
quaeris, inquiunt. Et dixi omnibus his quae circumstant fores carnis meae: 
Dicite mihi de Deo meo, quod vos non estis, dicite mihi de illo aliquid. 
Et exclamaverunt voce magna: Ipse fecit nos. Interrogatio mea, intentio 
mea; et responsio eorum, species eorum. Et direxi me ad me, et dixi mihi: 
Tu quis es? Et respondi, Homo: et ecce corpus et anima in me mihi praesto 
sunt, unum exterius, et alterum interius: quid horum est unde quaerere 
debui Deum meum, quem jam quaesiveram per corpus a terra usque ad coelum, 
quousque potui mittere nuntios, radios oculorum meorum? Sed melius quod 
interius, ei quippe renuntiabant omnes nuntii corporales, praesidenti et 
judicanti de responsionibus coeli et terrae, et omnium quae in eis sunt 
dicentium:
Non sumus Deus, sed ipse fecit nos. Homo interior cognovit haec per exterioris 
ministerium: ego interior cognovi haec, ego, ego animus, per sensum corporis 
mei. Interrogavi mundi molem de Deo meo, et respondit mihi: Non ego sum, 
sed ipse me fecit. Nonne omnibus quibus integer sensus est, apparet haec 
species? Cur non omnibus eadem loquitur? Animalia pusilla et magna vident 
eam, sed interrogare nequeunt, non enim praeposita est in eis nuntiantibus 
sensibus judex ratio. Homines autem possunt interrogare, ut invisibilia 
Dei per ea quae facta sunt intellecta conspiciant; sed amore subduntur 
eis, et subditi judicare non possunt; nec respondent ista interrogantibus 
nisi judicantibus, nec vocem suam mutant, id est speciem suam, si alius
tantum videat, alius autem videns interroget, ut aliter illi appareat, 
aliter huic: sed eodem modo utrique apparens, illi muta est, huic loquitur; 
imo vero omnibus loquitur, sed illi intelligunt qui ejus vocem acceptam 
foris, intus cum veritate conferunt. Veritas enim dicit mihi, Non est Deus 
tuus terra et coelum.
          CAPUT VI. De iisdem quinque corporis sensibus oratio pulchra 
atque prolixa, ex libro X Confessionum.
Ecce quantum spatiatus sum in memoria mea, quaerens te, Domine, et non 
te inveni extra eam; neque enim de te aliquid inveni quod non meminissem 
ex quo didici te. Nam ex quo didici te, non sum
oblitus tui. Ubi enim inveni veritatem, ibi inveni Deum meum ipsam veritatem, 
quam ex quo didici non sum oblitus. Itaque ex quo te didici manes in memoria 
mea, et illic te invenio, cum reminiscor tui et delector in te. Hae sunt 
sanctae deliciae meae quas donasti mihi misericordia tua, respiciens paupertatem 
meam. Sed ubi manes in memoria mea, Domine, ubi illic manes? quale cubile 
fabricasti illic tibi? quale sanctuarium aedificasti tibi? Tu dedisti hanc 
dignationem memoriae meae, ut maneas in ea, sed in qua ejus parte maneas 
hoc considero: transcendi partes ejus, quas habent et bestiae, cum te recordarer, 
quia ibi non te inveniebam inter imagines rerum corporalium: et veni ad 
partes ejus, ubi commendavi affectiones animi mei, nec illic inveni te; 
et intravi
ad ipsius animi mei sedem, quae illi est in memoria mea, quoniam sui quoque 
meminit animus, nec ibi tu eras: quia sicut non es imago corporalis nec 
affectio viventis, qualis est cum laetamur, contristamur, cupimus, metuimus, 
meminimus, obliviscimur, et quidquid hujusmodi est, ita nec ipse animus 
es, quia Dominus Deus animi tu es, et commutantur haec omnia, tu autem 
incommutabilis manes super omnia, et dignatus es habitare in memoria mea, 
ex quo te didici. Et quid quaero quo loco ejus habites, quasi vero loca 
ibi sint? habitas certe in ea, quoniam tui memini, ex quo te didici, et 
in ea te invenio cum recordor te. Ubi ergo te inveni ut discerem te? neque 
enim jam eras in memoria mea priusquam te discerem. Ubi ergo te inveni 
ut discerem te, nisi in
te supra me? et nusquam locus, et recedimus et accedimus, et nusquam locus. 
Veritas ubique praesides omnibus consulentibus te, simulque respondes omnibus, 
etiam diversa consulentibus; liquide tu respondes, sed non liquide omnes 
audiunt. Omnes unde volunt consulunt, sed non semper quod volunt audiunt. 
Optimus tuus minister est, qui non magis intuetur hoc a te audire quod 
ipse voluerit, sed potius hoc velle quod a te audierit. Sero te amavi, 
pulchritudo tam antiqua et tam nova, sero te amavi! et ecce intus eras, 
et ego foris, et tibi te quaerebam, et in ista formosa quae fecisti deformis 
irruebam; mecum eras, et tecum non eram, et ea me tenebant longe a te, 
quae si in te non essent, non essent. Vocasti, et clamasti, et rupisti 
surditatem meam; coruscasti, splenduisti, et fugasti
caecitatemm eam: flagrasti, et duxi spiritum, et anhelo tibi; gustavi, 
et esurio et sitio; tetigisti me, et exarsi in pacem tuam. Cum inhaesero 
tibi ex omni me, nusquam erit mihi dolor et labor, et viva erit vita mea, 
tota plena te. Nunc autem quoniam quem tu imples sublevas eum, quoniam 
tui plenus non sum, oneri mihi sum. Contendunt laetitiae meae flendae cum 
laetandis moeroribus, et ex qua parte stet victoria nescio. Contendunt 
moerores mei mali cum gaudiis bonis, et ex qua parte stet victoria nescio. 
Hei mihi! Domine, miserere mei: hei mihi! ecce vulnera mea non abscondo; 
medicus es, aeger sum: misericors es, miser sum. Nunquid non tentatio est 
vita humana super terram? quis velit molestias et difficultates? tolerari 
jubes eas, non amari. Nemo quod tolerat amat,
etsi tolerare amat; quamvis enim gaudeat se tolerare, mavult tamen non 
esse quod toleret. Prospera in adversis desidero, adversa in prosperis 
timeo; quis inter haec medius locus, ubi non sit humana vita tentatio? 
Vae prosperitatibus saeculi semel et iterum, a timore adversitatis et a 
corruptione laetitiae! Vae adversitatibus saeculi semel et iterum et tertio, 
a desiderio prosperitatis! et quia ipsa adversitas dura est, et ne frangat 
tolerantiam. Nunquid non tentatio est vita humana super terram sine ullo 
interstitio? Et tota spes mea non nisi in magna valde misericordia tua. 
Da quod jubes, et jube quod vis. Imperas nobis continentiam, et cum scirem, 
ait quidam, quia nemo potest esse continens nisi Deus det, et hoc ipsum 
erat sapientiae scire cujus esset hoc donum. Per continentiam
quippe colligimur et redigimur in unum, a quo in multa defluximus: minus 
enim te amat, qui tecum aliquid amat quod non propter te amat. O amor qui 
semper ardes et nunquam exstingueris, charitas Deus meus, accende me. Continentiam 
jubes, da quod jubes, et jube quod vis. Jubes certe ut contineam a concupiscentia 
carnis, et concupiscentia oculorum, 8 et ambitione saeculi. Jussisti a 
concubitu, et de ipso conjugio melius aliquid quam concessisti, monuisti. 
Et quoniam dedisti factum est, et antequam dispensator sacramenti tui fierem: 
sed adhuc vivunt in memoria mea, de qua multa locutus sum, talium rerum 
imagines, quas ibi consuetudo mea fixit; et occursant mihi vigilanti quidem 
carentes viribus, in somnis autem non solum usque ad delectationem,
sed etiam usque ad consensionem factumque simillimum; et tantum valet imaginis 
illusio in anima mea et in carne mea, ut dormienti falsa visa persuadeant, 
quod vigilanti vera non possunt. Nunquid tunc ego non sum, Domine Deus 
meus? et tamen tantum interest inter meipsum et meipsum intra momentum 
quo hinc ad soporem transeo, vel huc inde retranseo! Ubi est tunc oratio 
[ratio], qua talibus suggestionibus resistit vigilans? et si res ipsae 
ingerantur, inconcussus maneo? Nunquid clauditur cum oculis? nunquid sopitur 
cum sensibus corporis? et unde saepe etiam in somnis resistimus, nostrique 
propositi memores, atque in eo castissime permanentes, nullum talibus illecebris 
adhibemus assensum? et tamen tantum interest, ut cum aliter accidit, evigilantes 
ad conscientiae
requiem redeamus, ipsaque distantia reperiamus nos non fecisse, quod tamen 
in nobis quoquomodo factum esse doleamus. Nunquid non potens est manus 
tua, Deus omnipotens, sanare omnes languores animae meae, atque abundantiore 
gratia tua lascivos motus etiam mei corporis exstinguere? Augebis, Domine, 
magis magisque in me munera tua, ut anima mea sequatur me ad te, concupiscentiae 
visco expedita, ut non sit rebellis sibi, atque ut in somnis etiam non 
solum non perpetret istas corruptelarum turpitudines, per imagines animales 
usque ad carnis fluxum, sed ne consentiat quidem: nam ut nihil tale vel 
tantulum libeat quantulum possit nutu cohiberi, etiam in casto dormientis 
affectu, non tantum in hac vita, sed etiam in hac aetate, non magnum
est Omnipotenti, qui vales facere supra quam petimus et intelligimus. Nunc 
tamen, quid adhuc sim in hoc genere mali mei, dixi bono Domino meo, exsultans 
cum tremore in eo quod donasti mihi, et lugens in eo quod inconsummatus 
sum, sperans perfecturum te in me misericordias tuas, usque ad pacem plenariam, 
quam tecum habebunt interiora et exteriora mea, cum absorpta fuerit mors 
in victoria. Est alia malitia diei, quae utinam sufficiat ei! reficimus 
enim quotidianas ruinas corporis edendo et bibendo, priusquam escas et 
ventrem destruas, cum occideris indigentiam meam satietate mirifica, et 
corruptibile hoc indueris incorruptione sempiterna. Nunc autem suavis est 
mihi necessitas, et adversus istam suavitatem pugno, ne capiar, et quotidianum 
bellum gero, in
jejuniis saepius, in servitutem redigens corpus meum, et dolores mei voluptate 
pelluntur: nam fames et sitis quidam dolores sunt, urunt, et sicut febris 
necant, nisi alimentorum medicina succurrat. Quae quoniam praesto est, 
ex consolatione munerum tuorum, in quibus nostrae infirmitati terra et 
aqua et coelum serviunt, calamitates deliciae vocantur. Hoc me docuisti, 
ut quemadmodum medicamenta, sic alimenta sumpturus accedam. Sed dum ad 
quietem satietatis ex indigentiae molestia transeo, in ipso transitu mihi 
insidiatur laqueus concupiscentiae; ipse enim transitus voluptas est, et 
non est alius quo transeatur quo transire cogit necessitas; et cum salus 
sit causa edendi ac bibendi, adjungit se tanquam pedisequa periculosa jucunditas, 
et plerumque praeire conatur,
ut ejus causa fiat quod salutis causa me facere vel dico vel volo. Nec 
modus idem utriusque est, nam quod saluti satis est, delectationi parum 
est; et saepe incertum fit utrum adhuc necessaria corporis cura subsidium 
petat, an voluptuaria cupiditatis fallacia ministerium suppetat. Ad hoc 
incertum hilarescit infelix anima, et in eo praeparat excusationis patrocinium, 
gaudens non apparere quid satis sit moderationi valetudinis, ut obtentu 
salutis obumbret negotium voluptatis. His tentationibus quotidie conor 
resistere, et invoco dexteram tuam ad salutem meam, et ad te refero aestus 
meos, quia consilium mihi de hac re nondum stat. Audio vocem jubentis Dei 
mei: Non graventur corda vestra in crapula et ebrietate. Ebrietas longe 
est a me; misereberis, ne appropinquet mihi. Crapula
autem nonnunquam subrepit servo tuo; misereberis, ut longe fiat a me. Nemo 
enim potest esse continens, nisi tu des; multa nobis orantibus tribuis, 
et quidquid boni antequam oraremus accepimus, a te accepimus. Et ut hoc 
postea cognosceremus, a te accepimus. Ebriosus nunquam fui, sed ebriosos 
a te factos sobrios ego novi; ergo a te factum est ut hoc non essent qui 
nunquam fuerunt, a quo factum est ut hoc non semper essent qui fuerunt, 
a quo etiam factum est ut scirent utqiruq a quo factum est. Audivi aliam 
vocem tuam: Post concupiscentias tuas non eas, et a voluntate tua vetare. 
Audivi et illam ex munere tuo, quam multum amavi, Neque si manducaverimus 
abundabimus, neque si manducaverimus deerit nobis. Hoc est dicere, Nec 
illa res me
copiosum faciet, nec illa aerumnosum. Audivi et alteram: Ego enim didici 
in quibus sum sufficiens esse, et abundare novi et penuriam pati. Omnia 
possum in eo qui me confortat. Ecce miles castrorum coelestium, non pulvis 
quod nos sumus; sed memento, Domine, quia pulvis sumus, et de pulvere fecisti 
hominem, et perierat et inventus est. Nec ille in se potuit, quia idem 
pulvis fuit, quem talia dicentem afflatu tuae inspirationis adamavi: Omnia 
possum, inquit, in eo qui me confortat. Conforta me ut possim, da quod 
jubes, et jube quod vis. Iste se accepisse confitetur, et qui gloriatur 
in Domino glorietur. Audivi alium rogantem ut accipiat: Aufer a me, inquit, 
concupiscentias ventris. Unde apparet, sancte Deus meus, te dare, cum fit 
quod imperas fieri. Docuisti
me, Pater bone: Omnia munda mundis, sed malum esse homini qui per offensionem 
manducat, et omnem creaturam tuam bonam esse, nihilque abjiciendum quod 
cum gratiarum actione percipitur. Et quia esca nos non commendat Deo, et 
ut nos nemo judicet in cibo et potu, et qui manducat non manducantem non 
spernat, et qui manducat manducantem non judicet. Didici haec, gratias 
tibi, laudes tibi Deo meo, magistro meo, pulsatori aurium mearum, illustratori 
cordis mei, eripe me ab omni tentatione. Non ego immunditiam obsonii timeo, 
sed immunditiam cupiditatis. Scio Noe omne carnis genus quae in cibo esset 
usui manducare permissum; Eliam cibo carnis refectum; Joannem, mirabili 
abstinentia praeditum, animalibus, hoc est locustis, in escam
cedentibus, non fuisse pollutum: et scio Esau lenticulae concupiscentia 
deceptum, et David propter aquae desiderium a se ipso reprehensum, et Regem 
nostrum non de carne, sed de pane tentatum. Ideoque et populus in eremo, 
non quia carnes desideravit, sed quia escae desiderio adversus Dominum 
murmuravit, meruit improbari. In his ergo tentationibus positus, certo 
quotidie adversus concupiscentiam manducandi et bibendi. Non enim est quod 
semel praecidere et ulterius non attingere decernam, sicut de concubitu 
potui. Itaque freni gutturis, temperata relaxatione et constrictione, tenendi 
sunt: et quis est, Domine, qui non rapiatur aliquantum extra metas necessitatis? 
quisquis est, magnus est, magnificet nomen tuum: ego autem non sum, quia 
peccator
9 homo sum; sed et ego magnifico nomen tuum, et interpellat te pro peccatis 
meis qui vicit saeculum, numerans me inter infirma membra corporis sui, 
quia et imperfectum ejus viderunt oculi tui, et in libro tuo omnes scribentur. 
De illecebra odorum non satago nimis: cum absunt non requiro, cum adsunt 
non respuo, paratus eis etiam semper carere. Ita mihi videor, forsitan 
fallor; sunt enim et istae plangendae tenebrae, in quibus me latet facultas 
mea quae in me est: ut animus meus de viribus suis ipse se interrogans 
non facile sibi credendum existimet, quia et quod inest plerumque occultum 
est, nisi experientia manifestetur; et nemo securus esse debet in ista 
vita, quae tota tentatio nominatur, utrum qui fieri potuit ex deteriore 
melior, non fiat etiam ex
meliore deterior. Una spes, una fiducia, una firma promissio, misericordia 
tua. Voluptates aurium tenacius me implicaverant et subjugaverant, sed 
resolvisti et liberasti me. In sonis nunc, quos animant eloquia tua, cum 
suavi et artificiosa voce cantantur, fateor, aliquantulum acquiesco, non 
quidem ut haeream, sed ut surgam cum volo. Attamen cum ipsis sententiis 
quibus vivunt, ut admittantur ad me, quaerunt in corde meo nonnullius dignitatis 
locum, et vix eis praebeo congruentem. Aliquando enim plus mihi videor 
honoris eis tribuere quam decet, dum ipsis sanctis dictis religiosius et 
ardentius sentio moveri animos nostros in flammam pietatis, cum ita cantantur, 
quam si [quasi] non ita cantarentur, et omnes affectus spiritus nostri 
pro sui diversitate habere
proprios modos in voce atque cantu, quorum nescio qua occulta familiaritate 
excitentur. Sed delectatio carnis meae, cui mentem enervandam non oportet 
dari, saepe me fallit, dum rationem sensus non ita comitatur, ut patienter 
sit posterior, sed tantum quia propter illam meruit admitti, etiam praecurrere 
ac ducere conatur: ita in his pecco non sentiens, sed postea sentio. Aliquando 
autem hanc ipsam fallaciam immoderatius cavens erro nimia severitate, sed 
valde interdum, ut melos omne cantilenarum suavium, quibus Davidicum Psalterium 
frequentatur, ab auribus meis removeri velim atque ipsius Ecclesiae; tutiusque 
mihi videtur, quod de Alexandrino episcopo Athanasio saepe mihi dictum 
commemini, qui tam modico flexu vocis faciebat sonare lectorem Psalmi,
ut pronuntianti vicinior esset quam canenti. Verumtamen cum reminiscor 
lacrymas meas quas fudi ad cantus Ecclesiae tuae in primordiis recuperatae 
fidei meae, et nunc ipse commoveor, non cantu, sed rebus quae cantantur, 
cum liquida voce et convenientissima modulatione cantantur, magnam instituti 
hujus utilitatem rursus agnosco; ita fluctuo inter periculum voluptatis, 
et experimentum salubritatis, magisque adducor, non quidem irretractabilem 
sententiam proferens, cantandi consuetudinem approbare in Ecclesia, ut 
per oblectamenta aurium infirmior animus in affectum pietatis assurgat: 
tamen cum mihi accidit ut me amplius cantus quam res quae canitur moveat, 
poenaliter me peccare confiteor, et tunc mallem non audire cantantem. Ecce 
ubi sum, flete mecum,
et pro me flete, qui aliquid boni vobiscum intus agitis, unde facta procedunt. 
Nam qui non agitis, non vos haec movent; tu autem Domine Deus meus, exaudi, 
respice, et vide, et miserere, et sana me, in cujus oculis mihi quaestio 
factus sum, et ipse est languor meus. Restat voluptas oculorum istorum 
carnis meae, de qua loquar confessiones quas audiant aures templi tui, 
aures fraternae ac piae, ut concludamus tentationes concupiscentiae carnis, 
quae me adhuc pulsant ingemiscentem et habitaculum meum quod de coelo est 
superindui cupientem. Pulchras formas et varias, nitidos et amoenos colores 
amant oculi; non teneant haec animam meam, teneat eam Deus qui fecit haec, 
bona quidem valde, sed ipse est bonum meum, non haec: et tangunt me vigilantem 
totis
diebus, nec requies ab eis datur mihi, sicut datur a vocibus canoris, aliquando 
ab omnibus, in silentio; ipsa enim regina colorum lux ista perfundens cuncta 
quae cernimus, ubiubi per diem fuero, multimodo allapsu blanditur mihi 
aliud agenti et eam non advertenti: insinuat autem se ita vehementer, ut 
si repente subtrahatur, cum desiderio requiratur; et si diu absit, contristat 
animum. O lux, quam videbat Tobias cum clausis istis oculis filium docebat 
vitae viam, et ei praeibat pede charitatis nusquam errans; aut quam videbat 
Isaac praegravatis et opertis senectute carneis luminibus, cum filios non 
agnoscendo benedicere, sed benedicendo agnoscere meruit; aut quam videbat 
Jacob cum et ipse prae grandi aetate captus oculis, in filiis praesignata 
futuri populi genera luminoso
corde radiavit, et nepotibus suis ex Joseph divexas mystice manus, non 
sicut pater eorum foris corrigebat, sed sicut ipse intus discernebat, imposuit. 
Ipsa est lux, una est, et unum omnes qui vident et amant eam. At ista corporalis 
de qua loquebar, illecebrosa ac periculosa dulcedine condit vitam saeculi 
caecis amatoribus. Qui autem et de ipsa laudare te norunt, Deus creator 
omnium, assumunt eam in hymno tuo, non assumuntur ab ea in somno suo, sicut 
esse cupio; resisto seductionibus oculorum, ne implicentur pedes mei quibus 
ingredior viam tuam, et erigo ad te invisibiles oculos, ut tu evellas de 
laqueo pedes meos. Tu subinde evellis eos, nam illaqueantur. Tu non cessas 
evellere, ego autem crebro haereo in ubique sparsis insidiis, quoniam non
dormies, neque dormitabis qui custodis Israel. Quam innumerabilia variis 
artibus et opificiis, in vestibus, calciamentis, vasis et hujuscemodi fabricationibus, 
picturis etiam diversisque figmentis, atque his usum necessarium atque 
modestum et piam significationem longe transgredientibus, addiderunt homines 
ad illecebras oculorum, foras sequentes quod faciunt, intus relinquentes 
a quo facti sunt, et exterminantes quod facti sunt! At ego, Deus meus, 
et decus meum, etiam hinc tibi dico hymnum, et sacrifico laudem sacrificatori 
meo. Quam pulchra trajecta per animas in manus artificiosas, ab illa pulchritudine 
veniunt, quae super animas est, cui suspirat anima mea die ac nocte; sed 
pulchritudinum exteriorum operatores et sectatores inde trahunt approbandi 
modum,
non autem inde trahunt utendi modum; et ibi est et non vident eum, ut non 
eant longius, et fortitudinem suam ad te custodiant, nec eam spargant in 
deliciosas lassitudines. Ego autem haec loquens atque discernens, etiam 
istis pulchris gressum innecto; sed tu evellis, Domine, evellis tu, quoniam 
misericordia tua ante oculos meos est.
          CAPUT VII. 10 De sacramento mediatoris ad purgationem animarum; 
ex eodem libro X Confessionum, inter caetera et ad locum.
Tu es veritas super omnia praesidens, at ego per avaritiam meam non amittere 
te volui, sed volui tecum possidere mendacium: sicut nemo vult ita falsum 
dicere, ut nesciat ipse quid verum sit. Itaque amisi te,
quia non dignaris cum mendacio possideri. Quem invenirem qui me reconciliaret 
tibi? ambiendum mihi fuit ad angelos? qua prece, quibus sacramentis? Multi 
conantes ad te redire, neque per seipsos valentes, sicut audio, tentaverunt 
haec, et inciderunt in desiderium curiosarum visionum, et digni habiti 
sunt illusionibus. Elati enim te quaerebant doctrinae fastu, exerentes 
potius quam tundentes pectora, et adduxerunt sibi per similitudinem cordis 
sui conspirantes et socias superbiae suae potestates aeris hujus, a quibus 
per potentias magicas deciperentur: quaerentes mediatorem, per quem purgarentur, 
et non erat; diabolus enim erat transfigurans se in angelum lucis, et multum 
illexit superbam carnem, quod carneo
corpore ipse non esset. Erant enim illi mortales et peccatores. Tu autem, 
Domine, cui reconciliari superbe quaerebant, immortalis et sine peccato. 
Mediator inter Deum et homines, oportebat ut haberet aliquid simile Deo, 
aliquid simile hominibus, ne in utroque hominibus similis longe esset a 
Deo, aut in utroque similis Deo longe esset ab hominibus, atque mediator 
non esset. Fallax itaque ille mediator, quo per secreta judicia tua superbia 
mereretur illudi, unum cum hominibus habet, id est peccatum: aliud videri 
vult habere cum Deo, ut quia carnis mortalitate non tegitur, pro immortali 
se ostentet. Sed quia stipendium peccati mors est, hoc habet commune cum 
hominibus, unde simul damnetur in mortem. Verax autem mediator, quem secreta 
tua misericordia demonstrasti
humilibus, et misisti ut ejus exemplo etiam ipsam discerent humilitatem, 
mediator ille Dei et hominum homo Jesus Christus inter mortales peccatores 
et immortalem justum apparuit; mortalis cum hominibus, justus cum Deo, 
ut quoniam stipendium justitiae vita et pax est, per justitiam conjunctam 
Deo evacuaret mortem justificatorum impiorum, quam cum illis voluit habere 
communem. Hic demonstratus est antiquis sanctis, ut ita ipsi per fidem 
futurae passionis ejus, sicut nos per fidem praeteritae, salvi fierent. 
In quantum enim homo, in tantum mediator; in quantum autem Verbum, non 
medius, quia aequalis Deo, et Deus apud Deum, et simul unus Deus. Quomodo 
nos amasti, Pater bone, qui Filio tuo unico non pepercisti, sed pro nobis 
impiis
tradidisti eum! Quomodo amasti nos, pro quibus ille non rapinam arbitratus 
esse aequalis tibi, factus est subditus usque ad mortem crucis! unus ille 
in mortuis liber, potestatem habens ponendi animam suam, et potestatem 
habens iterum sumendi eam; pro nobis victor et victima, et ideo victor, 
quia victima; pro nobis tibi sacerdos et sacrificium, et ideo sacerdos, 
quia sacrificium; faciens tibi nos de servis filios, de te nascendo, nobis 
serviendo! Merito mihi spes valida in illo est quod sanabis omnes languores 
meos per eum qui sedet ad dexteram tuam, et te interpellat pro nobis; alioquin 
desperarem. Multi enim et magni sunt iidem languores mei, multi sunt et 
magni, sed amplior est medicina tua. Potuimus putare Verbum tuum remotum 
esse a conjunctione hominis,
et desperare de nobis, nisi caro fieret, et habitaret in nobis.
          CAPUT VIII. De eodem sacramento; ex libro IX de Civitate Dei, 
tit. 15.
Omnes homines, quandiu mortales sunt, etiam miseri sint necesse est; quaerendus 
est medius, qui non solum homo, verum etiam Deus sit, ut homines ex mortali 
miseria ad beatam immortalitatem hujus medii beata mortalitas interveniendo 
perducat. Quem neque non fieri mortalem oportebat, neque permanere mortalem. 
Mortalis quippe factus est, non infirmata Verbi divinitate, sed carnis 
infirmitate suscepta. Non autem permansit in ipsa carne mortalis, quam 
resuscitavit a mortuis, quoniam ipse est fructus
mediationis ejus, ut nec ipsi propter quos liberandos mediator effectus 
est in perpetua vel carnis morte remanerent. Proinde mediatorem inter nos 
et Deum, et mortalitatem habere oportuit transeuntem, et beatitudinem permanentem, 
ut per quod transit congrueret morituris, et ad id quod permanet transferret 
ex mortuis. Boni igitur angeli inter miseros mortales et beatos immortales 
medii esse non possunt, quia ipsi quoque et beati et immortales sunt; possunt 
autem medii esse angeli mali, quia immortales sunt cum illis, miseri cum 
istis. His contrarius est mediator bonus, qui adversus eorum immortalitatem 
et miseriam, et mortalis esse ad tempus voluit, et beatus in aeternitate 
persistere potuit. Ac sic eos et immortales superbos, et miseros noxios, 
ne immortalitatis
jactantia seducerent ad miseriam, et suae mortis humilitate, et suae beatitudinis 
benignitate destruxit in eis, quorum corda per fidem suam mundans, ab illorum 
immundissima dominatione liberavit. Homo itaque mortalis et miser, sejunctus 
longe ab immortalibus et beatis, quid eligat medium, per quod immortalitati 
et beatitudini copuletur? Quod possit delectare in daemonum immortalitate 
miserum est; quod possit offendere in Christi mortalitate jam non est. 
Ibi ergo cavenda est miseria sempiterna, hic mors timenda non est, quae 
esse non potuit sempiterna, et beatitudo amanda est sempiterna. Ad hoc 
se quippe interponit medius immortalis et miser, ut ad immortalitatem beatam 
transire non sinat, quoniam persistit quod impedit, id est, ipsa miseria. 
Ad hoc autem
se interposuit mortalis et beatus, ut, mortalitate transacta, et ex mortuis 
facere immortales, quod in se resurgendo monstravit, et ex miseris beatos, 
unde nunquam ipse discessit. Alius est ergo medius malus, qui separat amicos, 
alius bonus, qui reconciliat inimicos, et ideo multi sunt medii separatores: 
quia multitudo quae beata est, unius Dei participatione fit beata, cujus 
participationis privatione, misera multitudo angelorum malorum, quae se 
opponit potius ad impedimentum, quam interponit ad beatitudinis adjutorium, 
et ipsa multitudinem obstrepit quodammodo, ne possit ad illum unum beatificum 
perveniri. Ad quod ut perduceremur non multis, sed uno mediatore opus erat: 
et hoc eo ipso, cujus participatione simus beati, hoc est, Verbo Dei non 
facto, per quem
facta sunt omnia: nec tamen ob hoc mediator est, quia Verbum. Maxime beatum 
Verbum longe est a mortalibus miseris, sed mediator per quod homo, eo ipso 
utique ostendens, ad illum non solum beatum, verumetiam beatificum bonum, 
non oportere quaeri alios mediatores, per quos arbitremur nobis perventionis 
gradus esse moliendos, qua beatus et beatificus Deus, factus particeps 
humanitatis nostrae, compendium praebuit participandae divinitatis suae. 
11 Neque enim nos a mortalitate et miseria liberans, ad angelos immortales 
beatosque ita perducit, ut eorum participatione etiam nos immortales et 
beati simus, sed ad illam Trinitatem cujus et angeli participatione beati 
sunt. Ideo quando in forma servi, ut mediator esset, infra angelos esse 
voluit, in forma Dei supra
angelos mansit. Idem in inferioribus via vitae, qui in superioribus vita. 
Non enim verum est quod idem Platonicus ait Platonem dixisse: Nullus deus 
miscetur homini; et hoc praecipuum eorum sublimitatis ait esse specimen, 
quod nulla attrectatione hominum contaminantur. Ergo daemones contaminari 
fatetur, et ideo eos a quibus contaminantur mundare non possunt, omnesque 
immundi pariter fiunt, et daemones contrectatione hominum, et homines cultu 
daemonum.
          CAPUT IX. De miraculis quae magicis artibus fiunt, ex libro III 
de Trinitate, cap. 7.
Hic video quid infirmi cogitationi possit occurrere,
cur scilicet ista miracula etiam magicis artibus fiant. Nam et magi Pharaonis 
similiter serpentes fecerunt et alia similia. Sed et illud amplius est 
admirandum, quomodo magorum illa potentia quae serpentes facere potuit, 
ubi ad muscas minutissimas ventum est, omnino defecit. Sciniphes enim musculae 
sunt brevissimae, qua tertia plaga superbus Aegyptius populus caedebatur. 
Ibi certe deficientes magi dixerunt: Digitus Dei est hoc. Unde et intelligi 
datur, ne ipsos quidem transgressores angelos, et aereas potestates, in 
manifestam [Ed. Ben., in imam istam] caliginem tanquam in sui generis carcerem, 
ab illius sublimis aethereae puritatis habitatione detrusas, per quas magicae 
artes possunt, quidquid possunt, valere aliquid nisi data desuper potestate. 
Datur autem vel
ad fallendos fallaces, sicut in Aegyptios, et in ipsos etiam magos data 
est, ut iniquorum spirituum seductione viderentur admirandi, a quibus fiebant, 
a Dei veritate damnandi; vel ad admonendos fideles ne tale aliquid facere 
pro magno desiderent, propter quod etiam nobis Scripturae auctoritate sunt 
prodita; vel ad exercendam, probandam manifestandamque justorum patientiam. 
Neque enim parva visibilium miraculorum potentia. Job cuncta quae habuit 
amisit, et filios, et ipsam corporis sanitatem. Nec ideo putandum est istis 
transgressoribus angelis ad nutum servire hanc visibilium rerum materiam, 
sed Deo potius, a quo haec potestas datur, quantum in sublimi et spiritali 
sede incommutabilis judicat. Nam et damnatis iniquis etiam in metallo servit 
aqua, et
ignis, et terra, ut faciant inde quod volunt, sed quantum sinitur; nec 
sane creatores illi mali angeli dicendi sunt, quia per illos magi resistentes 
famulo Dei ranas et serpentes fecerunt, non enim eas ipsi creaverunt. Omnium 
quippe rerum quae corporaliter visibiliterque nascuntur occulta quaedam 
semina in istis corporeis mundi hujus elementis latent. Alia sunt enim 
haec jam conspicua oculis nostris, ex fructibus et animantibus; alia vero 
illa occulta istorum seminum semina. Unde jubente Creatore produxit aqua 
prima natatilia et volatilia. Terra autem prima sui generis germina et 
prima sui generis animalia. Neque enim tunc in hujuscemodi fetus ita producta 
sunt, ut in eis quae producta sunt vis illa consumpta sit; sed plerumque 
desunt congruae temperamentorum occasiones
quibus erumpunt, et species suas peragunt. Ecce enim brevissimus surculus 
semen est; nam convenienter mandatus terrae, arborem facit: hujus autem 
surculi subtilius semen aliquod ejusdem generis granum est, et huc usque 
nobis visibile. Jam vero hujus etiam grani semen, quamvis oculis videre 
nequeamus, ratione tamen conjicere possumus, quia nisi talis aliqua vis 
esset in istis elementis, non plerumque nascerentur ex terra, quae ibi 
seminata non essent. Nec animalia tam multa, nulla marium feminarumque 
commixtione praecedente, sive in terra, sive in aqua, quae tamen crescunt, 
et coeundo alia pariunt, cum illa nullis coeuntibus parentibus orta sint; 
et certe apes semina filiorum non coeundo concipiunt, sed tanquam sparsa 
per terras ore colligunt.
Invisibilium enim seminum creator, ipse creator est omnium rerum. Quoniam 
quaecunque nascendo ad oculos nostros exeunt, et ex occultis seminibus 
accipiunt progrediendi primordia, et incrementa debitae magnitudinis, distinctionesque 
formarum, ab originalibus tanquam regulis sumunt. Sicut ergo nec parentes 
dicimus creatores hominum, nec agricolas creatores frugum, quamvis eorum 
extrinsecus adhibitis motibus ista creanda Dei virtus interius operetur; 
ita non solum malos, sed nec bonos angelos fas est putare creatores, si 
pro subtilitate sui sensus et corporis semina rerum istarum nobis occultiora 
noverunt, et ea per congruas temperationes elementorum latenter spargunt, 
atque ita gignendarum rerum et accelerandorum incrementorum praebent occasiones.
Sed nec boni haec, nisi quantum Deus jubet, nec mali haec injuste faciunt, 
nisi quantum juste ipse permittit; nam iniqui malitia voluntatem suam habent 
injustam, potestatem autem non nisi juste accipiunt, sive ad poenam suam, 
sive ad aliorum, vel poenam malorum, vel laudem bonorum. Itaque Apostolus 
discernens interius Deum creantem atque formantem ab operibus creaturae 
quae admoventur extrinsecus, et de agricultura similitudinem assumens ait: 
Ego plantavi, Apollo rigavit, sed Deus incrementum dedit. Sicut ergo in 
ipsa vita nostra mentem justificando formare non potest, nisi Deus, praedicare 
autem extrinsecus Evangelium, et homines possunt, non solum boni per veritatem, 
sed etiam mali per occasionem, ita creationem rerum visibilium
Deus interius operatur, exteriores autem operationes sive bonorum, sive 
malorum, vel angelorum, vel hominum, sive etiam quorumcunque animalium, 
secundum imperium suum, et a se impertitas distributiones potestatum, et 
appetitiones commoditatum, ita rerum naturae adhibet in qua creat omnia, 
quemadmodum terrae agriculturam. Quapropter ita non possum dicere angelos 
malos magicis artibus evocaos, creatores fuisse ranarum atque serpentium, 
sicut non possum dicere homines malos segetis esse creatores, quam per 
eorum operam videro exortam. Sicut nec Jacob creator colorum in pecoribus 
fuit, quia, bibentibus in conceptu matribus, variatas virgas quas intuerentur 
apposuit. Sed nec ipsae pecudes creatrices fuerunt varietatis prolis suae, 
quia inhaeserat
animae illarum discolor phantasia, ex contuitu variarum virgarum per oculos 
impressa, quae non potuit nisi corpus, quod sic affecto spiritu animabatur, 
ex compassione commixtionis afficere, unde teneris fetuum primordiis colore 
tenus aspergetur; ut enim sic ex semetipsis afficiantur, vel anima ex corpore, 
vel corpus ex anima, congruentes rationes id faciunt, quae incommutabiliter 
vivunt in ipsa summa Dei Sapientia, quam nulla spatia locorum capiunt; 
et cum sit ipsa incommutabilis, nihil eorum quae vel commutabiliter sunt 
deserit, quia nihil eorum nisi per ipsam creatum est. Ut enim de pecoribus 
non virgae, 12 sed pecora nascerentur, fecit hoc incommutabilis et invisibilis 
ratio Sapientiae Dei, per quam creata sunt omnia. Ut autem de varietate
virgarum, pecorum conceptorum color aliquid duceret, fecit hoc anima gravidae 
pecudis per oculos affecta forinsecus, et interius secum pro suo modulo 
formandi regulam trahens, quam de intima potentia sui Creatoris accepit. 
Sed quanta vis sit animae, ad afficiendam atque mutandam materiam corporalem, 
cum tamen creatrix corporis dici non possit, quia omnis causa mutabilis 
sensibilisque substantiae, omnisque modus et numerus, et pondus ejus, unde 
efficitur ut et sit et natura ita vel ita sit, ab intelligibili et incommutabili 
vita, quae super omnia est, existit, et pervenit usque ad extrema atque 
terrena. Multus sermo est neque nunc necessarius, verum propterea factum 
Jacob de pecoribus commemorandum arbitratus sum, ut intelligeretur, si 
homo qui virgas
illas sic posuit, dici non potest creator colorum in agnis et in haedis, 
nec ipsae matrum animae, quae conceptam per oculos corporis phantasiam 
varietatis seminibus carne conceptis quantum natura passa est asperserunt, 
multo minus dici posse ranarum serpentiumque creatores angelos malos, per 
quos magi Pharaonis tunc illa fecerunt.
          CAPUT X. De causis originalibus creaturarum naturalium, quas 
mundo Creator inseruit, ex libro III de Trinitate, tit. 8.
Sed de animalibus quasi diversa ratio moveat, quod habent spiritum vitae 
cum sensu appetendi quae secundum naturam sunt, vitandique contraria, etiam 
hoc est videre, quam multi homines noverint ex
quibus herbis aut carnibus, aut quarumcunque rerum quibuslibet succis aut 
humoribus, vel ita positis, vel ita obrutis, vel ita contritis, vel ita 
commixtis, quae animalia nasci soleant: quorum se quis tam demens audeat 
dicere auctorem? Quid ergo mirum si, quemadmodum potest nosse quilibet 
nequissimus homo unde illi vel illi vermes muscaeque nascantur, ita mali 
angeli pro subtilitate sui sensus in occultioribus elementorum seminibus 
norunt unde ranae serpentesque nascantur, et haec, per certas et notas 
temperationum opportunitates occultis motibus adhibendo, faciunt creari, 
non creant? Sed illa homines quae solent ab hominibus fieri non mirantur. 
Quod si quisquam celeritates incrementorum forte miratur, quod illa animantia 
tam cito facta sunt, attendat
quemadmodum et ista pro modulo facultatis humanae ab hominibus procurentur. 
Unde enim fit ut eadem corpora citius vermescant aestate quam hieme, citius 
in calidioribus quam in frigidioribus locis? Sed haec ab hominibus tanto 
difficilius adhibentur, quanto desunt sensuum subtilitates, et corporum 
mobilitates in membris terrenis et pigris. Unde qualibuscunque angelis 
vicinas causas ab elementis contrahere, quanto facilius est, tanto mirabiliores 
in hujusmodi operibus eorum existunt celeritates, sed non est creator, 
nisi qui principaliter ista format; nec quisquam hoc potest nisi ille penes 
quem primitus sunt omnium quae sunt mensurae, numeri et pondera, et ipse 
est unus creator Deus, ex cujus ineffabili potentatu fit etiam ut quod 
possent hi angeli, si permitterentur,
ideo non possunt, quia non permittuntur. Neque enim occurrit alia ratio 
cur non potuerint facere minutissimas muscas, qui ranas serpentesque fecerunt, 
nisi quia major aderat dominatio prohibentis Dei, per Spiritum sanctum, 
quod etiam ipsi magi confessi sunt dicentes: Digitus Dei est hoc. Quid 
autem possint per naturam, nec possint per prohibitionem, et quid per ipsius 
naturae suae conditionem facere non sinantur, homini explorare difficile 
est, imo vero impossibile, nisi per illud donum Dei, quod Apostolus commemorat 
dicens: Alii dijudicatio spirituum. Novimus hominem posse ambulare, et 
neque hoc posse si non permittatur; volare autem non posse, etiam si permittatur. 
Sic et illi angeli quaedam possunt facere si permittantur ab angelis
potentioribus, ex imperio Dei; quaedam vero non possunt, nec si ab eis 
permittantur, quia ille non permittit, a quo illis est talis naturae modus, 
qui etiam per angelos suos et illa plerumque non permittit, quae concessit 
ut possint.
          CAPUT XI. De simplo Salvatoris nostri, quod ad duplum nostrum 
concurrit et congruit, ex libro IV de Trinitate, cap. 3.
Verum quod instat in praesentia, quantum donat Deus, edisserendum est: 
quemadmodum simplum Domini et Salvatoris nostri Jesu Christi duplo nostro 
congruat, et quodammodo concinat ad salutem. Nos certe, quod nemo Christianus 
ambigit, et anima et corpore mortui sumus: anima propter peccatum,
corpore propter poenam peccati, ac per hoc et corpore, propter peccatum. 
Utrique autem rei nostrae, id est, et animae et corpori, medicina et resurrectione 
opus erat, ut in melius renovaretur quod erat in deterius commutatum. Mors 
autem animae impietas est, et mors corporis corruptibilitas, per quam fit 
et animae a corpore abscessus. Sicut enim anima, deserente Deo, sic corpus 
anima deserente moritur: unde illa fit insipiens, hoc exanime. Resuscitatur 
ergo anima per poenitentiam, et in corpore adhuc mortali renovatio vitae 
inchoatur a fide, qua creditur in eum qui justificat impium, bonisque moribus 
augetur et roboratur de die in diem, cum magis magisque renovatur interior 
homo. Corpus vero tanquam homo exterior, quanto est haec vita diuturnior,
tanto magis magisque corrumpitur vel aetate, vel morbo, vel variis afflictionibus, 
donec veniat ad ultimam, quae ab hominibus mors vocatur: ejus autem resurrectio 
differtur in finem, cum et ipsa justificatio nostra perficietur ineffabiliter. 
Tunc enim ei similes erimus, quoniam videbimus eum sicuti est, nunc vero 
quamdiu corpus quod corrumpitur aggravat animam, et vita humana super terram 
tota tentatio est, non justificabitur in conspectu ejus omnis vivens, in 
comparatione justitiae qua aequabimur angelis, et gloriae quae revelabitur 
in nobis. De morte autem animae, a morte corporis distinguenda, quid plura 
commemorem, cum Dominus in Evangelica sententia utramque mortem cuivis 
facile discernendam posuerit, ubi ait: Sine mortuos sepelire mortuos suos? 
Sepeliendum
quippe corpus mortuum erat, sepultores autem ejus, per infidelitatem impietatis 
in anima, mortuos intelligi voluit, quales excitantur cum dicitur: Surge 
qui dormis, et exsurge a mortuis, et illuminabit te Christus. Detestatur 
autem quamdam mortem Apostolus dicens de vidua: Quae autem in deliciis 
agit, vivens mortua est. Anima igitur jam pia quae fuit impia, propter 
justitiam fidei dicitur ex morte resurrexisse, atque vivere, corpus autem 
non tantum moriturum propter animae abscessum qui futurus est, sed propter 
tantam infirmitatem carnis et sanguinis quodam loco in Scripturis etiam 
mortuum dicitur, loquente Apostolo: Corpus quidem, inquit, mortuum est 
propter peccatum, spiritus autem vita est propter justitiam. Haec vita 
ex fide facta
est, quoniam justus ex fide vivit. Sed quid sequitur? 13 Si autem spiritus 
ejus qui suscitavit Jesum Christum ex mortuis habitat in vobis, qui suscitavit 
Jesum Christum a mortuis, vivificabit et mortalia corpora vestra, per inhabitantem 
spiritum ejus in vobis. Huic ergo duplae morti nostrae Salvator impendit 
simplam suam, et ad faciendam utramque resuscitationem nostram, in sacramento 
et exemplo praeposuit et proposuit unam suam. Neque enim fuit peccator 
aut impius, ut ei, tanquam spiritu mortuo, in interiore homine renovari 
opus esset, et tanquam resipiscendo ad vitam justitiae revocari: sed indutus 
carne mortali, et sola moriens, sola resurgens, ea sola nobis ad utrumque 
concinuit, cum in ea fieret interioris hominis sacramentum, exterioris 
exemplum;
interioris enim hominis nostri sacramento data est illa vox, pertinens 
ad mortem animae nostrae significandam, non solum in psalmo, verumetiam 
in cruce: Deus meus, Deus meus, ut quid me dereliquisti? Cui voci congruit 
Apostolus dicens: Scientes quia et vetus homo noster simul crucifixus est, 
ut evacuetur corpus peccati, ut ultra non serviamus peccato: crucifixio 
quippe interioris hominis poenitentiae dolores intelliguntur, et continentiae 
quidam salubris cruciatus, per quam mortem mors impietatis perimitur, in 
qua nos non reliquit Deus. Et ideo per talem crucem evacuatur corpus peccati, 
ut jam non exhibeamus membra nostra arma iniquitatis peccato, quia et interior 
homo, si utique renovatur de die in diem, profecto vetus est, antequam 
renovetur; intus
namque agitur, quod idem Apostolus dicit: Exuite vos veterem hominem et 
induite novum, quod ita consequenter exponit: Quapropter deponentes mendacium, 
loquimini veritatem. Ubi autem deponitur mendacium, nisi intus ut inhabitet, 
in monte sancto Dei, qui loquitur veritatem in corde suo? Resurrectio vero 
corporis Domini ad sacramentum interioris resurrectionis nostrae pertinere 
ostenditur, ubi postquam resurrexit ait mulieri: Noli me tangere, nondum 
enim ascendi ad Patrem meum. Cui mysterio congruit Apostolus dicens: Si 
autem resurrexistis cum Christo, quae sursum sunt quaerite, ubi Christus 
est, ad dexteram Dei sedens; quae sursum sunt sapite: hoc est enim Christum 
non tangere, nisi cum ascenderit ad Patrem, non de Christo carnaliter sapere. 
Jam vero ad
exemplum mortis exterioris hominis nostri Dominicae carnis mors pertinet, 
quia per talem passionem maxime hortatus est servos suos, ut non timeant 
eos qui corpus occidunt, animam autem non possunt occidere. Propter quod 
dicit Apostolus: Ut suppleam quae desunt pressurarum Christi in carne mea. 
Et ad exemplum resurrectionis exterioris hominis nostri pertinere invenitur 
resurrectio corporis Domini, quia discipulis ait: Palpate et videte, quia 
spiritus ossa et carnem non habet, sicut me videtis habere: et unus ex 
discipulis etiam cicatrices ejus contrectans, exclamavit dicens: Dominus 
meus et Deus meus! et cum illius carnis tota integritas appareret, demonstratum 
est in ea quod suos exhortans dixerat: Capillus capitis vestri non peribit. 
Unde enim primo,
Noli me tangere, nondum enim ascendi ad Patrem meum? et unde, antequam 
ascendat ad Patrem, a discipulis tangitur, nisi quia illic insinuabatur 
interioris hominis sacramentum, hic praebebatur exterioris exemplum? An 
forte quisquam ita est absurdus atque aversus a vero, ut audeat dicere 
a viris eum tactum, antequam ascenderet, a mulieribus autem cum ascendisset? 
Propter hoc exemplum futurae nostrae resurrectionis in corpore quod praecessit 
in Domino, dicit Apostolus: Initium Christus, deinde qui sunt Christi. 
De corporis enim resurrectione illo loco agebatur, propter quam etiam dicit: 
Transfiguravit corpus humilitatis nostrae, conforme corpori gloriae suae. 
Una ergo mors nostri Salvatoris duabus mortibus nostris saluti fuit, et 
una ejus resurrectio duas
nobis resurrectiones praestitit, cum corpus ejus in utraque re, id est, 
et in morte, et in resurrectione, et in sacramento interioris hominis nostri, 
et exemplo exterioris medicinali quadam convenientia ministratum est.
          CAPUT XII. De mediatore ad mortem diabolo, et mediatore ad vitam 
Christo Jesu, ex eodem libro IV.
Deinde id ipsum quod mediator est, per quem reconciliamur Deo, sic indicat: 
Ego, inquit, in eis, et tu in me, ut sint consummati in unum. Haec est 
vera pax, et cum creatore nostro nobis firma connexio, purgatis et reconciliatis 
per mediatorem vitae: sicut maculati et alienati ab eo recesseramus, per 
mediatorem mortis. Sicut enim diabolus superbus hominem
superbientem perduxit ad mortem, ita Christus humilis hominem obedientem 
reduxit ad vitam, quia sicut ille elatus cecidit, et dejecit consentientem, 
sic iste humiliatus surrexit, et erexit credentem; quia enim non pervenerat 
diabolus quo ipse perduxerat (mortem quippe spiritus in impietate gestabat, 
sed mortem carnis non subierat, quia nec indumentum susceperat), magnus 
homini videbatur princeps in legionibus daemonum, per quos fallaciarum 
regnum exercet, sic hominem per elationis typhum, potentiae quam justitiae 
cupidiorem, aut per falsam philosophiam magis inflans, aut per sacra sacrilegia 
irretiens, in quibus etiam magicae fallaciae curiosiores superbioresque 
animas deceptas illusasque praecipitans, subditum tenet, pollicens etiam 
purgationem animae, per
eas quas τελετὰς appellant, transfigurando se in angelum lucis, per multiformem 
machinationem in signis et prodigiis mendacii.
          CAPUT XIII. De facilitate ludificationum quibus homines immundi 
spiritus fallunt, ex eodem libro IV, cap. 11.
Facile est enim spiritibus nequissimis per aeria corpora facere multa quae 
mirentur animae terrenis corporibus aggravatae, etiam melioris affectus. 
Si enim corpora ipsa terrena, nonnullis artibus et exercitationibus modificata, 
in spectaculis theatricis tanta miracula hominibus exhibent, ut hi qui 
nunquam talia viderunt narrata vix credant, quid magnum est diabolo et 
angelis ejus de corporeis elementis per
aeria corpora facere quae caro miretur, aut etiam occultis inspirationibus, 
ad illudendum humanos sensus, phantasmata imaginum machinari, quibus vigilantes 
dormientesque decipiat, vel furentes exagitet? Sed si fieri potest ut homo 
vita ac moribus melior spectet nequissimos homines, vel in fune ambulantes, 
vel multimodis motibus corporum multa incredibilia facientes, nec ullo 
modo tale aliquid facere concupiscat, nec eos propterea sibi praeponendos 
existimet; sic anima fidelis et pia, non solum si videat, verumetiam si, 
propter fragilitatem carnis, exhorreat miracula daemonum, non ideo tamen, 
aut non se posse talia dolebit, aut ob hoc illos meliores esse judicabit, 
cum sint, praesertim in societate sanctorum, qui per virtutem Dei, cui 
cuncta subjecta
sunt, et minime fallacia, et multo majora fecerunt, sive homines, sive 
angeli boni.
          CAPUT XIV. 14 De falsis et deceptoriis purgationibus, ex eodem 
libro IV.
Nequaquam igitur per sacrilegas similitudines, et impias curiositates, 
et magicas consecrationes animae purgantur et reconciliantur Deo, quia 
falsus mediator non trajicit ad superiora, sed potius obsidens intercludit 
viam per affectus, quos tanto maligniores, quanto superbiores suae societati 
inspirat, qui non possunt ad evolandum pennas nutrire virtutum, sed potius 
ad demergendum pondera exaggerare vitiorum, tanto gravius anima ruitura, 
quanto sibi videtur erecta sublimius.
          CAPUT XV. De his qui sibi purgationem de virtute propria pollicentur, 
eodem libro IV.
Sunt autem qui se putant ad contemplandum Deum et inhaerendum Deo virtute 
propria posse purgari, quos ipsa superbia maxime maculat. Nullum enim vitium 
est cui magis divina lege resistatur, et in quod majus accipiat dominandi 
jus ille superbissimus spiritus, ad ima mediator, ad summa interclusor, 
nisi (aut occulte insidians alia via devitetur, aut per populum deficientem, 
quod interpretatur Amalech, aperte saeviens, et ad terram repromissionis 
repugnando transitum negans) per crucem Domini, quae Moysi manibus extensis 
est praefigurata, superetur. Hinc enim sibi purgationem isti virtute propria 
pollicentur,
quia nonnulli eorum potuerunt aciem mentis ultra omnem creaturam transmittere, 
et lucem incommutabilis veritatis quantulacunque ex parte contingere, quod 
Christianos multos ex fide interim sola viventes nondum potuisse derident. 
Sed quid prodest superbienti et ob hoc erubescenti lignum conscendere, 
de longinquo prospicere patriam transmarinam? Aut quid obest humili de 
tanto intervallo non eam videre in illo ligno, ad eam venienti, quo dedignatur 
ille portari?
          CAPUT XVI. De sacramento Mediatoris, de fide qua credimus temporaliter 
gesta, et veritate quae reddit aeterna, ex libro IV de Trinitate, tit. 
18.
Quia igitur ad aeterna capessenda idonei non eramus,
sordesque peccatorum nos praegravabant temporalium rerum amore contractae, 
et de propagine mortalitatis tanquam naturaliter inolitae, purgandi eramus. 
Purgari autem ut contemperaremur aeternis, non nisi per temporalia possemus, 
qualibus jam contemperati tenebamur. Sanitas enim a morbo plurimum distat, 
sed media curatio, nisi morbo congruat, non perducit ad sanitatem; inutilia 
temporalia decipiunt aegrotos, utilia temporalia suscipiunt sanandos, et 
trajiciunt ad aeterna sanatos. Mens autem rationalis, sicut purgata contemplationem 
debet rebus aeternis, sic purganda temporalibus fidem. Dixit quidam, et 
illorum qui quondam apud Graecos sapientes habiti sunt: Quantum ad id quod 
ortum est aeternitas valet, tantum ad fidem veritas. Et profecto est vera 
sententia; quod
enim nos temporale dicimus, hoc ille, quod ortum est, appellavit, ex quo 
genere etiam nos sumus, non tantum secundum corpus, sed etiam secundum 
animi mutabilitatem. Non enim proprie vocatur aeternum, quod aliqua ex 
parte mutatur; in quantum igitur mutabiles sumus, in tantum ab aeternitate 
distamus. Promittitur autem nobis vita aeterna, per veritatem, a cujus 
perspicuitate rursus tantum distat fides nostra, quantum ab aeternitate 
mortalitas. Nunc ergo adhibemus fidem rebus temporaliter gestis propter 
nos, et per ipsam mundamur, ut cum ad speciem venerimus, quemadmodum succedit 
fidei veritas, ita mortalitati succedat aeternitas. Quapropter, quoniam 
fides nostra fiet veritas, cum ad id quod nobis credentibus promittitur 
venerimus (promittitur autem nobis vita
aeterna, et dixit Veritas, non quae fiet, sicut futura est fides nostra, 
sed quae semper est Veritas, quia ibi est aeternitas, dixit autem Veritas: 
Haec est autem vita aeterna ut cognoscant te unum verum, et quem misisti 
Jesum Christum), cum fides nostra videndo fiet veritas, tunc mortalitatem 
nostram commutatam tenebit aeternitas. Quod donec fiat (quia rebus ortis 
accommodamus fidem credulitatis, sicut in aeternis speramus veritatem contemplationis), 
ne fides mortalis vitae dissonaret a veritate aeternae vitae, ipsa Veritas 
Patri coaeterna de terra orta est, cum Filius Dei sic venit, ut fieret 
filius hominis, et ipse in se exciperet fidem nostram qua nos perduceret 
ad veritatem suam, qui sic suscepit mortalitatem nostram, ut non amitteret 
aeternitatem suam. Quantum enim ad id
quod ortum est aeternitas valet, tantum ad fidem veritas. Ita ergo nos 
purgari oportebat, ut ille nobis fieret ortus, qui maneret aeternus, ne 
alter nobis esset in fide, alter in veritate. Nec ab eo quod orti sumus, 
ad aeterna transire possemus, nisi aeterno per ortum nostrum nobis sociato, 
ad aeternitatem ipsius trajiceremur. Nunc itaque illuc quodammodo secuta 
est fides nostra quo ascendit in quem credimus ortus, mortuus, resuscitatus, 
assumptus. Horum quatuor duo priora noveramus in nobis, scimus enim homines 
et oriri et mori; duo autem reliqua, id est resuscitari et assumi, juste 
in nobis futura speramus, quia in illo facta credidimus. Itaque in illo 
quia id quod ortum erat transiit ad aeternitatem, transiturum est et nostrum, 
cum fides pervenerit ad veritatem;
jam enim credentibus ut in verbo fidei manerent, et inde ad veritatem, 
ac per hoc ad aeternitatem perducti a morte liberarentur, ita loquitur: 
Si manseritis in verbo meo, vere discipuli mei eritis. Et quasi quaererent 
quo fructu, secutus ait: Et cognoscetis veritatem. Et rursus, quasi dicerent: 
Quid prodest mortalibus veritas? Et veritas, inquit, liberabit vos: unde, 
nisi a morte, a corruptione, a mutabilitate? Veritas quippe immortalis, 
incorrupta, incommutabilis permanet: vera autem immortalitas, vera incorruptibilitas, 
vera incommutabilitas ipsa est aeternitas.
          CAPUT XVII. Quod testimonia quaedam venturum Christum praenuntiaverint, 
quaedam venisse testata sint, ex libro IV de Trinitate, tit. 19.
Ecce ad quod missus est Filius Dei, imo vero, ecce quod est missum esse 
Filium Dei. Quaecunque propter faciendam fidem qua mundaremur, ad contemplandam 
veritatem in rebus ortis ab aeternitate prolatis et ad aeternitatem relatis, 
temporaliter gesta sunt, testimonia missionis hujus fuerunt, aut ipsa missio 
Filii Dei. Sed testimonia quaedam venturum praenuntiaverunt, quaedam venisse 
testata sunt. Factum quippe creaturam, per quem factae omnes creaturae, 
omnem creaturam testem habere oportebat. Nisi 15 enim multis missis praedicaretur 
unus, non multis dimissis teneretur unus, et nisi talia essent testimonia 
quae parvis magna viderentur, non crederetur ut magnos faceret magnus, 
qui ad parvos missus est
parvus. Incomparabiliter enim majora Filii Dei facta sunt (coelum, et terra, 
et omnia quae in eis sunt, quia omnia per ipsum facta sunt) quam signa 
atque portenta quae in ejus testimonium proruperunt.
          CAPUT XVIII. De eodem Mediatoris sacramento, ex libro I de Consensu 
evangelistarum.
Quapropter cum sit ipse Christus Sapientia Dei per quam creata sunt omnia, 
cumque nullae mentes rationales [rationabiles], sive angelorum, sive hominum, 
nisi participatione ipsius sapientes fiant, cui per Spiritum sanctum, per 
quem charitas in cordibus nostris diffunditur, inhaeremus, quae Trinitas 
unus Deus est, consultum est divina providentia
mortalibus, quorum temporalis vita in rebus orientibus et occidentibus 
occupata tenebatur, ut eadem ipsa Dei Sapientia ad unitatem personae suae 
homine assumpto inquo temporaliter nasceretur, viveret, moreretur, resurgeret, 
congrua saluti nostrae dicendo et faciendo, patiendo et sustinendo, fieret 
et deorsum hominibus exemplum redeundi, qui sursum est [et eis qui sursum 
sunt] angelis exemplum manendi. Nisi enim et in animae rationalis natura 
temporaliter aliquid oriretur, id est, inciperet esse quod non erat, nunquam 
ex vita pessima et stulta ad sapientem atque optimam perveniret. Ac per 
hoc cum rebus aeternis contemplantium veritas perfruatur, rebus autem ortis 
fides credentium debeatur, purgatur homo per rerum temporalium fidem, ut 
aeternarum percipiat
veritatem. Nam et quidam eorum nobilissimus philosophus Plato, in eo libro 
quem Timaeum vocant, sic ait: Quantum ad id quod ortum est aeternitas valet, 
tantum ad fidem veritas. Duo illa sursum sunt, aeternitas et veritas, duo 
ista deorsum, quod ortum est et fides: ut ergo ab imis ad summa revocemur, 
atque id quod ortum est recipiat aeternitatem, per fidem veniendum est 
ad veritatem. Et quia omnia quae in contrarium pergunt per aliquid medium 
reducuntur, et ab aeterna justitia temporalis iniquitas nos alienabat: 
opus ergo erat media justitia temporali, quae medietas temporalis esset 
de imis, justa de summis, atque ita se nec abrumpens a summis, et contemperans 
imis, ima redderet summis. Ideo Christus mediator Dei et hominum dictus 
est, inter Deum
immortalem et hominem mortalem, Deus et homo, reconcilians hominem Deo, 
manens id quod erat, factus quod non erat: ipse est nobis fides in rebus 
ortis, qui est veritas in aeternis. Hoc magnum et inenarrabile sacramentum, 
hoc regnum et sacerdotium, antiquis per prophetiam revelabatur, posteris 
eorum per Evangelium praedicatur. Oportebat enim ut aliquando in omnibus 
gentibus redderetur, quod diu per unam gentem promittebatur. Proinde qui 
prophetas ante descensionem suam praemisit, ipse et apostolos post ascensionem 
suam misit.
          CAPUT XVIII bis. Quot genera apostolatus, vel quale nomen apostolus; 
et quomodo possumus scire qui mittatur a Deo, ex libro Resolutionum ad 
Orosium.
Apostolus interpretatur missus. Apostolorum sunt genera quatuor: A Deo 
non per hominem, a Deo sed per hominem, per hominem tantum, et ex se. A 
Deo e enim missus est Moyses, a Deo et per hominem Jesus Nave; per hominem 
tantum, sicut nostris temporibus multi, favore vulgi, in sacerdotium subrogati 
sunt; ex se autem, sicut sunt ipsi pseudoprophetae; illum autem cognosce 
missum a Deo, quem non paucorum hominum laudatio vel potius adulatio eligit, 
sed illum quem et vita et mores optimi et apostolicorum etiam actio commendat 
sacerdotum, vel etiam qui universorum populorum judicio comprobatur, qui 
non appetit praeesse, qui nec pecuniam dat ut episcopatus honorem acquirat. 
Nam eum qui praeesse festinat quidam Patrum eleganter expressit
dicens: Sciat se non esse episcopum, qui praeesse cupit, non prodesse.
          CAPUT XIX. Quid Plato posset, si vivens interrogaretur, de Christiana 
religione respondere, ex libro de vera Religione.
Fidentissime dixerim, pace horum omnium qui eorum libros pervicaciter diligunt, 
Christianis temporibus quaenam religio potissimum tenenda sit, et quae 
ad veritatem ac beatitudinem via est, non esse dubitandum. Si enim Plato 
ipse viveret et me interrogantem non aspernaretur, vel potius, si quis 
ejus discipulus eo ipso tempore quo vivebat eum interrogaret, cum sibi 
ab illo persuaderetur non corporeis
oculis, sed pura mente veritatem videri, cui, quaecunque anima inhaesisset, 
eam beatam fieri atque perfectam, ad quam percipiendam nihil magis impedire 
quam vitam libidinibus deditam, et falsas imagines rerum sensibilium, quae 
nobis ab hoc sensibili mundo per corpus impressae varias opiniones erroresque 
generarent: quamobrem sanandum esse animum, ad intuendam incommutabilem 
rerum formam, et eodem modo semper se habentem, atque undique sui similem 
pulchritudinem, nec distentam locis, nec tempore variatam, sed unum atque 
idem omni ex parte servantem, quam non crederent esse homines, cum ipsa 
vere summeque sit; caetera nasci, occidere, fluere, labi, et tamen in quantum 
sunt ab illo aeterno Deo, per ejus veritatem fabricata constare,
in quibus animae tantum rationali et intellectuali datum est ut ejus aeternitatis 
contemplatione perfruatur, atque afficiatur orneturque ex ea, aeternamque 
vitam possit mereri: sed dum nascentium atque transeuntium rerum amore 
ac dolore sauciatur, et dedita consuetudini hujus vitae atque sensibus 
corporis, inanibus vanescit [evanescit] imaginibus, irridet eos qui dicunt 
esse aliquid quod neque istis videatur oculis, nec ullo phantasmate cogitetur, 
sed mente sola et intelligentia cerni queat, cum haec ergo sibi a magistro 
persuaderentur, si ex eo quaereret ille discipulus utrum si quisquam existeret 
vir magnus atque divinus, qui talia populis persuaderet credenda, saltem 
si percipere non valerent, aut si qui possent percipere non pravis opinionibus 
multitudinis
implicati, vulgaribus obruerentur erroribus, eum divinis honoribus dignum 
judicaret; responderet, credo, ille non posse hoc ab homine fieri, nisi 
quem forte ipsa Dei virtus atque sapientia ab ipsa rerum natura exceptum, 
nec hominum magisterio, sed intima illuminatione, ab incunabulis illustratum, 
tanta honestaret gratia, tanta firmitate roboraret, tanta denique majestate 
subveheret, ut omnia contemnendo quae pravi homines cupiunt, et omnia perpetiendo 
quae horrescunt, et omnia faciendo quae mirantur, genus humanum ad 16 tam 
salubrem fidem summo amore atque auctoritate converteret; de honoribus 
vero ejus frustra se consuli, cum facile possit existimari quanti honores 
debeantur Sapientiae Dei, qua gestante et gubernante, ille pro vera salute 
generis
humani magnum aliquid proprium et quod supra homines esset mereretur. Quae 
si facta sunt, si litteris monumentisque celebrantur, si ab una regione 
terrarum in qua sola unus colebatur Deus, et ubi talem nasci oportebat, 
per totum orbem terrarum missi electi viri, virtutibus atque sermonibus 
divini amoris incendia concitarunt; si, confirmata saluberrima disciplina, 
illuminatas terras posteris reliquerunt; et, ne de praeteritis loquar, 
quae licet cuique non credere, si hodie per gentes populosque praedicatur: 
In principio erat Verbum, et Verbum erat apud Deum, et Deus erat Verbum. 
Hoc erat in principio apud Deum. Omnia per ipsum facta sunt, et sine ipso 
factum est nihil. Si ad hoc percipiendum, diligendum, perfruendum, ut anima 
sanetur, et tantae
lucis [luci] hauriendae mentis acies convalescat, dicitur avaris: Nolite 
vobis condere thesauros in terra, ubi tinea et rubigo [aerugo] exterminant, 
et ubi fures effodiunt et furantur; sed thesaurizate vobis thesauros in 
coelo, ubi neque tinea, neque rubigo exterminant, neque fures effodiunt 
neque furantur; ubi enim est thesaurus tuus, ibi est et cor tuum. Dicitur 
luxuriosis: Qui seminat in carne, de carne metet corruptionem; qui seminat 
in spiritu, de spiritu metet vitam aeternam. Dicitur superbis: Qui se exaltat 
humiliabitur, et qui se humiliat exaltabitur. Dicitur iracundis: Accepisti 
alapam, para et alteram maxillam. Dicitur discordiosis: Diligite inimicos 
vestros. Dicitur superstitiosis: Regnum Dei intra vos est. Dicitur curiosis: 
Nolite quaerere quae videntur,
sed quae non videntur; quae enim videntur temporalia sunt, quae autem non 
videntur, aeterna sunt. Postremo dicitur omnibus: Nolite diligere mundum, 
quoniam ea quae in mundo sunt concupiscentia carnis est, et concupiscentia 
oculorum, et ambitio saeculi. Si haec per totum orbem jam populis leguntur, 
et cum veneratione libentissime audiuntur; si post tantum sanguinem, tantos 
ignes, tot cruces martyrum, tanto fertilius et uberius usque ad barbaras 
nationes Ecclesiae pullularunt; si tot juvenum et virginum millia contemnentium 
nuptias casteque viventium jam nemo miratur; quod cum fecisset Plato, usque 
adeo perversam temporum suorum timuit opinionem, ut perhibeatur sacrificasse 
Naturae, tanquam naturam exsecratus, ut peccatum illud
aboleretur; si haec sic accipiuntur, ut quomodo ante talia disputare, sic 
nunc contra disputare monstruosum sit; si tali pollicitationi atque sponsioni, 
per omnes terrarum partes quas homines incolunt, sacra Christiana traduntur; 
si haec quotidie leguntur in ecclesiis, et a sacerdotibus exponuntur; si 
tundunt pectora qui haec implere conantur; si tam innumerabiles aggrediuntur 
hanc viam, ut, desertis divitiis et honoribus hujus mundi, ex omni hominum 
genere uni Deo summo totam vitam dicare volentium desertae quondam insulae 
ac multarum terrarum solitudo compleatur; si denique per urbes atque oppida, 
castella, vicos, agros etiam villasque privatas, in tantum aperte suadetur 
et appetitur a terrenis aversio, et in unum Deum verumque conversio, ut 
quotidie
per universum orbem humanum genus una pene voce respondeat sursum cor habere 
se ad Deum [Dominum]; quid adhuc oscitamus crapulam hesternam, et in mortuis 
pecudibus divina eloquia perscrutamur? Si quando autem ad disputationem 
venitur, Platonico nomine ora crepitantia quam pectus vero [vero Deo] plenum 
magis habere gestimus? Qui ergo sensibilem istum mundum contemnere, et 
animam virtute purgandam summo Deo subjicere atque subjungere [subjugare] 
vanum aut malum putant, alia ratione refellendi sunt, si tamen cum his 
dignum est disputare. Qui autem bonum et appetendum fatentur, cognoscant 
Deum, et cedant [credant] Deo, per quem populis jam omnibus haec credenda 
persuasa sunt. Quod utique ab ipsis fieret, si tantum
valerent, aut si non fieret, crimen invidentiae vitare non possent. Ergo 
cedant ei et a quo [ei a quo] factum est, nec curiositate aut inani jactantia 
impediantur quominus agnoscant quid intersit inter paucorum timidas [tumidas] 
conjecturas et manifestam salutem correctionemque populorum. Illi enim 
si reviviscerent quorum isti in hominibus gloriantur, et invenirent refertas 
ecclesias, templaque deserta, et a cupiditate bonorum temporalium atque 
fluentium, ad spem vitae aeternae et bona spiritalia et intelligibilia 
vocari et currere humanum genus, dicerent fortasse (si tales essent quales 
fuisse memorantur): Haec sunt quae nos persuadere populis non ausi sumus, 
et eorum potius consuetudini cessimus, quam illos in nostram fidem voluntatemque 
traduximus. Itaque
si hanc vitam illi [isti] viri nobiscum rursus agere potuissent, viderent 
profecto cujus auctoritate facilius consuleretur hominibus, et, paucis 
mutatis verbis atque sententiis, Christiani fierent, sicut plerique recentiorum 
nostrorum temporum Platonici fecerunt. Aut si hoc non faterentur, nec facerent, 
in superbia et invidia remanentes, nescio utrum possent ad ea ipsa quae 
appetenda et desideranda esse dixerant cum istis sordibus viscoque revolare. 
Nam tertio vitio curiositatis in percunctandis daemonibus, quo isti maxime 
cum quibus nunc agitur pagani a Christiana salute revocantur (quia nimis 
puerile est), nescio utrum tales illi [isti] praepedirentur viri: sed quoquo 
modo se habeat philosophorum jactantia, illud cujus [cuivis] intelligere 
facile est: religionem
ab eis non esse quaerendam, qui eadem sacra suscipiebant cum populis, et 
de suorum deorum natura ac summo bono diversas contrariasque sententias 
in scholis suis eadem teste multitudine personabant. Quod si hoc unum tantum 
vitium Christiana disciplina sanatum videremus, ineffabili laude praedicandam 
esse neminem negare oporteret; haereses namque tam innumerabiles, a regula 
Christianitatis aversae, testes sunt non admitti ad communicanda sacramenta 
eos qui de Patre Deo, et Sapientia ejus, et munere divino, aliter sentiunt, 
et hominibus persuadere conantur, quam veritas postulat. Sic enim creditur 
et docetur, quod est humanae salutis caput, non aliam esse φιλοσοφίαν, 
id est sapientiae studium, et aliam religionem, cum hi quorum doctrinam 
non
approbamus, nec sacramenta nobiscum communicant. Quod in illis minus mirandum 
est, qui eorum quoque sacramentorum ritu dispares esse voluerunt: sicut 
nescio qui Serpentini appellantur, sicut Manichaei, sicut alii nonnulli; 
sed in illis magis animadvertendum hoc magisque praedicandum, qui paria 
sacramenta celebrantes, tamen quia sententia dispares sunt, et errores 
suos animosius defendere quam cautius corrigere maluerunt, exclusi a catholica 
communione et a participatione, quamvis parium sacramentorum propria vocabula 
propriosque conventus non in sermone tantum, sed etiam in superstitione 
meruerunt, ut Photiniani, et Ariani, munique praeterea: nam de his qui 
schismata fecerunt alia quaestio est: posset enim eos area dominica, usque
ad tempus ultimae ventilationis velut paleas sustinere, nisi vento 17 superbiae, 
nimia levitate cessissent, et sese a nobis ultro separassent. Judaei vero, 
quamvis uni omnipotenti Deo supplicent, sola tamen temporalia et visibilia 
bona de illo exspectantes, rudimenta novi populi ab humilitate surgentia 
in ipsis suis Scripturis nimia securitate noluerunt advertere, atque ita 
in vetere homine remanserunt. Quae cum ita sint, neque in confusione paganorum, 
neque in purgamentis haereticorum, neque in languore schismaticorum, neque 
in caecitate Judaeorum quaerenda religio est, sed apud eos solos qui Christiani 
catholici, vel orthodoxi nominantur, id est, integritatis custodes et recta 
sectantes. Haec enim Ecclesia catholica, per totum orbem valide lateque 
diffusa,
omnibus errantibus utitur ad provectus suos, et ad eorum correctionem, 
cum evigilare voluerint. Utitur enim gentilibus ad materiam operationis 
suae, haereticis ad probationem doctrinae suae, schismaticis ad documentum 
stabilitatis suae, Judaeis ad comparationem pulchritudinis suae. Alios 
ergo invitat, alios excludit, alios relinquit, alios antecedit, omnibus 
tamen gratiae Dei participandae dat potestatem, sive illi formandi sint 
adhuc, sive reformandi, sive recolligendi, sive admittendi; carnales autem 
suos, id est viventes aut sentientes carnaliter, tanquam paleas tolerat, 
quibus in area frumenta tutiora sunt, donec talibus tegminibus exuantur.
          CAPUT XX. Quam congrue hominibus Sapientia Dei Christus humanitate 
subvenerit, item ex eodem libro de vera Religione.
Nullo modo beneficentius consuluit generi humano, quam cum ipsa Dei Sapientia, 
id est unicus Filius, consubstantialis Patri et coaeternus, totum hominem 
suscipere dignatus est, et Verbum caro factum est, et habitavit in nobis. 
Ita enim demonstravit carnalibus, et non valentibus intueri mente veritatem, 
corporeisque sensibus deditis, quam excelsum locum inter creaturas habeat 
humana natura, quod non solum visibiliter (nam id poterat et in aliquo 
aethereo corpore, ad nostrorum aspectuum tolerantiam temperato), sed hominibus 
in vero homine
apparuit. Ipsa enim natura suscipienda erat quae liberanda. Et ne quis 
forte sexus a suo creatore se contemptum putaret, virum suscipit, natus 
ex femina. Nihil egit vi, sed omnia suadendo, monendo, licet vendentes 
et ementes flagellando ejecerit e templo. Sed hoc quid aut quantum est, 
quamvis et daemones nolentes ab hominibus non sermone suasionis, sed vi 
potestatis ejecerit? Vetere quippe servitute transacta, tempus libertatis 
illuxerat, et opportune jam homini suadebatur atque salubriter quam libero 
esset creatus arbitrio: miraculis conciliavit fidem Deo qui erat, passione 
homini quem gerebat. Itaque loquens ad turbas ut Deus, nuntiatam sibi matrem 
negavit; et tamen, ut Evangelium loquitur, Puer parentibus subditus erat. 
Doctrina
enim Deus apparebat, aetatibus homo. Item aquam in vinum conversurus ut 
Deus, dicit: Recede a me, mulier; mihi et tibi quid est? nondum venit hora 
mea. Cum autem venisset hora qua ut homo moreretur, de cruce cognitam matrem 
commendavit discipulo quem prae caeteris diligebat. Satellites voluptatum 
divitias perniciose populi appetebant, pauper esse voluit; honoribus et 
imperiis inhiabant, rex fieri noluit; carnales filios magnum bonum putabant, 
tale conjugium prolemque contempsit; contumelias superbissime horrebant, 
omne genus contumeliarum sustinuit; injurias intolerabiles esse arbitrabantur, 
quae major injuria quam justum innocentemque damnari? Dolores corporis 
exsecrabantur, flagellatus atque cruciatus est; mori metuebant, morte multatus
est; ignominiosissimum mortis genus crucem putabant, crucifixus est: omnia 
quae habere cupientes non recte vivebamus, carendo vilefecit; omnia quae 
vitare cupientes a studio deviabamus veritatis, perpetiendo dejecit. Non 
enim ullum peccatum committi potest, nisi aut dum appetuntur ea quae ille 
contempsit, aut fugiuntur quae ille sustinuit. Tota itaque ejus vita, in 
terris per hominem quem suscipere dignatus est, disciplina morum fuit. 
Resurrectio vero ejus a mortuis, nihil hominis perire naturae, cum omnia 
salva sunt Deo, satis indicavit, et quemadmodum cuncta serviant creatori 
suo, sive ad vindictam peccatorum sive ad hominis liberationem, quamque 
facile corpus animae serviat, cum ipsa subjicitur Deo, quibus perfectis 
non solum
nulla substantia malum est, quod fieri nunquam potest, sed etiam nullo 
malo afficitur, quod fieri per peccatum et vindictam potuit. Et haec est 
disciplina naturalis Christianis minus intelligentibus plena fide digna, 
intelligentibus autem omni errore purgata. Jam vero ipse totius doctrinae 
modus partim apertissimus, partim similitudinibus in dictis, in factis, 
in sacramentis ad omnem animae instructionem exercitationemque accommodatus, 
quid aliud quam rationalis disciplinae regulam implevit? Nam et mysteriorum 
expositio ad ea dirigitur quae apertissime dicta sunt, et si ea tantum 
essent quae facillime intelliguntur, nec studiose quaereretur, nec suaviter 
inveniretur veritas. Neque si essent in Scripturis sacramenta, et in sacramentis 
non essent signacula veritatis, satis
cum cognitione actio conveniret. Nunc vero quoniam pietas timore inchoatur, 
charitate perficitur, populus timore constrictus, tempore servitutis in 
vetere lege, multis sacramentis onerabatur. Hoc enim utile talibus erat 
ad desiderandam gratiam Dei, quae per prophetas ventura canebatur: quae 
ubi venit ab ipsa Dei Sapientia homine assumpto, a quo in libertatem vocati 
sumus, pauca sacramenta saluberrima constituta sunt, quae societatem Christiani 
populi, hoc est sub uno Deo liberae multitudinis, continerent. Multa vero 
quae populo Hebraeo, hoc est, sub eodem uno Deo compeditae multitudini 
imposita erant, ab actione remota sunt, in fide atque interpretatione manserunt. 
Ita nunc nec serviliter alligant, et exercent liberaliter animum.
          CAPUT XXI. Arguit voluptuosos, curiosos, superbos, ex eodem libro 
de vera Religione.
Nego esse quemquam istorum qui nihil colendum existimant, qui non aut carnalibus 
gaudiis subditus sit, aut potentiam vanam foveat, aut aliquo spectaculo 
delectatus insaniat. Ita nescientes diligunt temporalia, ut inde beatitudinem 
expetant. His autem rebus quibus quisque beatus vult effici, serviat necesse 
est, velit nolit. Nam quocunque duxerint sequitur, et quisquis ea visus 
fuerit auferre posse, metuitur. Possunt autem 18 auferri ista, et scintilla 
ignis, et aliqua parva bestiola. Postremo, ut omittam innumerabiles adversitates, 
tempus ipsum auferat necesse est omnia transeuntia. Itaque cum
omnia temporalia mundus iste concludat, omnibus mundi partibus serviunt, 
qui propterea putant nihil colendum esse, ne serviant. Verumtamen quanquam 
in hac rerum extremitate miseri jaceant, ut vitia sua sibi dominari patiantur, 
vel libidine, vel superbia, vel curiositate damnati, vel duobus horum, 
vel omnibus, quandiu sunt in hoc stadio vitae humanae, licet eis congredi 
et vincere, si prius credant quod intelligere nondum valent, et non diligant 
mundum. Quoniam omne quod in mundo est, sicut divinitus dictum est, concupiscentia 
carnis est, et concupiscentia oculorum, et ambitio saeculi. Hoc modo tria 
illa sunt notata. Nam concupiscentia carnis, voluptatis infimae amatores 
significat; concupiscentia oculorum, curiosos; ambitio saeculi, superbos. 
Triplex etiam
tentatio in homine quem veritas ipsa suscepit cavenda monstrata est. Dic, 
inquit tentator, lapidibus istis ut panes fiant. Ait illi [al. at ille] 
unus et solus magister: Non in pane solo vivit homo, sed in omni verbo 
Dei. Ita enim domitam docuit esse oportere cupiditatem voluptatis, ut nec 
fami cedendum sit. Sed forte dominationis temporalis fastu decipi poterat, 
qui carnis voluptate non potuit? Omnia ergo mundi regna monstrata sunt, 
et dictum est: Omnia tibi dabo, si prostratus adoraveris me. Cui responsum 
est: Dominum Deum tuum adorabis, et illi soli servies. Ita calcata superbia 
est. Subjecta est autem extrema etiam curiositatis illecebra; non enim 
ut se de fastigio templi praecipitaret urgebat, nisi causa tantum aliquid 
experiendi; sed neque hic
victus est, et ideo sic respondit, ut intelligeremus non opus esse ad cognoscendum 
Deum tentationibus visibiliter divina explorare molientibus: Non tentabis, 
inquit, Dominum Deum tuum. Quamobrem, quisquis intus Dei verbo pascitur, 
non quaerit in ista eremo voluptatem. Qui uni Deo tantum subjectus est, 
non quaerit in monte, id est, in terrena elatione, jactantiam. Quisquis 
aeterno spectaculo incommutabilis veritatis adhaerescit, non per fastigium 
hujus corporis, id est, per hos oculos praecipitatur, ut temporalia et 
inferiora cognoscat.
          CAPUT XXII. Quod melius sit ab homine quam a vitio vinci, ex 
eodem libro de vera Religione.
Nos in terra laboramus, et cum magno dedecore
superamur ab omnibus quae nos commovere ac perturbare potuerint. Itaque 
nolumus ab hominibus vinci, et iram non possumus vincere. Qua turpitudine 
quid exsecrabilius dici potest? Fatemur hominem hoc esse quod nos sumus, 
qui tamen, etsi habeat vitia, non est tamen ipse vitium. Quanto igitur 
honestius homo nos vincit quam vitium? Quis autem dubitet immane vitium 
esse invidentiam? Qua necesse est torqueatur et subjiciatur, qui non vult 
in rebus temporalibus vinci. Melius est ergo ut homo nos vincat quam invidentia, 
vel quodlibet aliud vitium; sed nec ab homine vinci potest, qui vitia sua 
vicerit. Non enim vincitur, nisi cui eripitur ab adversario quod amat. 
Qui ergo id amat solum quod amanti eripi non potest, ille indubitanter 
invictus
est, nec ulla cruciatur invidia. Id enim diligit quod diligendum et percipiendum; 
quanto plures venerint, tanto eis uberius gratulatur. Diligit enim Deum 
ex toto corde, et ex tota anima, et ex tota mente; et diligit proximum 
tanquam seipsum. Non illi ergo invidet, ut sit quod ipse est, imo adjuvat 
etiam quantum potest. Nec potest amittere proximum quem diligit tanquam 
seipsum, quia neque in seipso ea diligit quae oculis subjacent, aut ullis 
aliis corporis sensibus; ergo apud seipsum habet quem diligit tanquam seipsum: 
ea est autem regula dilectionis, ut quae sibi vult bona provenire, et illi 
velit; et quae accidere sibi mala non vult, et illi nolit. Hanc voluntatem 
erga omnes homines servat, nam erga neminem operandum est malum, et dilectio 
proximi
malum non operatur. Diligamus ergo, ut praeceptum est, etiam inimicos nostros, 
si vere invicti esse volumus. Non enim per seipsum quisquam hominum invictus 
est, sed per illam incommutabilem legem, cui quicunque serviunt, soli sunt 
liberi; sic enim eis quod diligunt auferri non potest, quae res una invictos 
facit et perfectos viros. Nam si vel ipsum hominem homo dilexerit, non 
tanquam seipsum, sed tanquam jumentum, aut balneas, aut aviculam pictam 
vel garrulam, id est, ut ex eo aliquid temporalis voluptatis aut commodi 
capiat, serviat necesse est non homini, sed, quod turpius, tam foedo et 
detestabili vitio, quo non amat hominem sicut homo amandus est, quo vitio 
dominante usque ad extremam vitam vel potius mortem perducitur. Sed ne 
sic quidem
ab homine homo diligendus est, ut diliguntur carnales fratres, vel filii, 
vel conjuges, vel quique cognati, aut affines, aut cives, nam et ista dilectio 
temporalis est. Itaque ad pristinam perfectamque naturam nos ipsa Veritas 
vocans, praecipit ut carnali consuetudini resistamus, docens neminem aptum 
esse regno Dei, qui non istas carnales necessitudines oderit: neque hoc 
cuiquam inhumanum videri debet: magis enim est inhumanum non amare in homine 
quod homo est, sed amare quod filius est; hoc est enim non in eo amare 
illud quod ad Deum pertinet, sed amare illud quod ad se pertinet. Quid 
ergo mirum si ad regnum non pervenit, qui non communem sed privatam rem 
diligit? Imo utrumque, ait quispiam, imo illud unum, dicit Deus. Dicit 
enim
verissime Veritas: Nemo potest duobus dominis servire: nemo enim potest 
perfecte diligere quo vocamur, nisi oderit unde revocamur. Vocamur autem 
ad perfectam naturam humanam, qualem ante peccatum nostrum Deus fecit, 
revocamur autem ab ejus dilectione quam peccando meruimus. Quare oderimus 
oportet unde ut liberemur optamus. Oderimus ergo temporales necessitudines, 
si aeternitatis charitate flagramus. Diligat homo proximum tanquam seipsum. 
Certe enim sibi ipse nemo est pater, aut filius, aut affinis, aut aliquid 
hujusmodi, sed tantum homo. Qui ergo diligit aliquem tanquam seipsum, hoc 
in eo debet diligere quod sibi ipse est. Corpora vero non sunt quod nos 
sumus, non ergo in homine corpus est expetendum, aut desiderandum. Valet 
enim ad
hoc etiam quod praeceptum est: Ne concupiscas rem proximi tui; quapropter 
quisquis in proximo aliud diligit quam sibi ipse est, non eum diligit tanquam 
seipsum; ipsa igitur natura humana sine carnali conditione diligenda est, 
sive sit perficienda, sive perfecta. Omnes sub uno Deo patre cognati sunt 
qui eum diligunt et faciunt voluntatem ipsius, et invicem sibi sunt, et 
patres cum sibi consulunt, et filii cum sibi obtemperant, 19 et fratres 
maxime, quia eos unus pater testamento suo ad unam haereditatem vocat. 
Quapropter cur iste non sit invictus hominem diligendo, cum in eo nihil 
praeter hominem diligat, id est, creaturam Dei, ad ejus imaginem factam, 
nec ei possit deesse perfecta natura quam diligit cum ipse perfectus est? 
Sicut enim, verbi gratia, si quisquam diligat bene
cantantem, non hunc, aut illum, sed tantum bene cantantem quemlibet, cum 
sit cantator [cantor] ipse perfectus; ita vult omnes tales esse, ut tamen 
ei non desit quod diligit [diligat], quia ipse bene cantat. Nam si cuiquam 
invidet bene cantanti, non jam illud diligit, sed aut laudem, aut aliquid 
aliud, quo bene cantando vult pervenire, et potest ei minui vel auferri 
si et alius bene cantaverit. Qui ergo invidet bene cantanti, non amat bene 
cantantem; sed rursus qui eo indiget, non cantat bene. Quod multo accommodatius 
de bene vivente dici potest, quia et invidere nulli potest: quo enim perveniunt 
bene viventes, tantumdem est omnibus, nec minus fit cum plures habuerint. 
Et potest esse tempus quo
bonus cantator cantare non decenter queat, et indigeat voce alterius qua 
sibi exhibeatur quod diligit, tanquam si alicubi convivetur, ubi eum cantare 
turpe sit, sed deceat audire cantantem, bene autem vivere semper decet. 
Quare quisquis hoc diligit et facit, non solum non invidet imitantibus, 
sed eis se praebet libentissime atque humanissime quantum potest, nec eis 
tamen indiget. Nam quod in illis diligit, in se ipso habet totum atque 
perfectum: ita cum diligit proximum tanquam seipsum, non invidet ei, quia 
nec sibimetipsi, praestat ei quod potest, quia et sibi ipsi; non [nec] 
eo indiget, quia nec seipso; tantum Deo indiget, cui adhaerendo beatus 
est. Nemo autem illi eripit Deum; ille ergo verissime atque certissime 
invictus homo est, qui cohaeret Deo, non
ut ab eo aliquid boni extra mereatur, sed cui nihil aliud quam ipsum adhaerere 
Deo bonum est. Hic vir quandiu est in hac vita utitur amico ad rependendam 
gratiam, utitur inimico ad patientiam, utitur quibus potest ad beneficentiam, 
utitur omnibus ad benevolentiam: et quanquam temporalia non diligat ipse, 
recte utitur temporalibus, et pro eorum sorte hominibus consulit, si aequaliter 
non potest omnibus. Quare si aliquem familiarium suorum promptius quam 
quemlibet alloquitur, non eum magis diligit, sed ad eum habet majorem fiduciam, 
et apertiorem temporis januam. Tractat enim tempori deditos tanto melius, 
quanto ipse minus obligatus est tempori. Cum itaque omnibus quos pariter 
diligit prodesse non possit, nisi conjunctioribus prodesse malit,
injustus est. Animi autem conjunctio major est quam locorum aut temporum, 
quibus in hoc corpore jungimur, sed ea maxima est quae omnibus praevalet. 
Non ergo iste affligitur morte cujusquam, quoniam qui toto animo Deum diligit, 
novit nec sibi perire, qui Deo non perit. Deus autem Dominus est et vivorum 
et mortuorum. Non cujusquam miseria miser est, quia nec cujusquam injustitia 
fit injustus; et ut nemo illi justitiam et Deum [deitatem], sic nemo aufert 
beatitudinem; et si quando forte alicujus periculo, vel errore, vel dolore 
commovetur, usque ad illius auxilium, aut correctionem, aut consolationem, 
non usque ad suam subversionem valere patitur. In omnibus autem officiosis 
laboribus futurae quietis certa exspectatione non frangitur. Quid enim 
ei nocebit,
qui bene uti etiam inimico potest? Ejus enim praesidio atque munimento 
inimicitias non pertimescit, cujus praecepto et dono diligit inimicos, 
huic viro in tribulationibus parum est non contristari, nisi etiam gaudeat, 
sciens quod tribulatio patientiam operatur, patientia probationem, probatio 
spem, spes autem non confundit, quoniam charitas Dei diffusa est in cordibus 
nostris per Spiritum sanctum, qui datus est nobis; quis huic nocebit? quis 
hunc subjugabit? homo qui prosperis rebus proficit, asperis quid profecerit 
discet [discit]. Cum enim mutabilium bonorum adest copia, non eis confidit; 
sed cum subtrahuntur, agnoscitur [agnoscit] utrum eum non ceperint, quia 
plerumque cum adsunt nobis, putamus quod non ea diligamus; sed cum abesse 
coeperint,
invenimus qui simus. Hoc enim sine amore nostro aderat, quod sine dolore 
discedet [discedit]. Videtur ergo vincere cum vincatur, qui superando ad 
id pervenit quod cum dolore amissurus est; et vincit cum vinci videatur, 
quisquis cedendo ad id pervenit quod non amittit invitus. Quem delectat 
ergo libertas, ab amore mutabilium rerum liber esse appetat; et quem regnare 
delectat, uni omnium regnatori Deo subditus haereat, plus eum diligendo 
quam seipsum: et haec est perfecta justitia, qua potius potiora, et minus 
minora diligimus; sapientem animam atque perfectam talem diligat, qualem 
illam videat [videt], stultam non talem, sed quia esse perfecta et sapiens 
potest, quia nec seipsum debet stultum diligere. Nam qui se diligit stultum, 
non proficiet ad sapientiam,
nec fiet quisque qualis cupit esse, nisi se oderit qualis est. Sed donec 
ad sapientiam perfectionemque veniatur, eo animo ferat stultitiam proximi, 
quo suam ferret si stultus esset, et amaret sapientiam. Quapropter si et 
ipsa superbia verae libertatis et veri regni umbra est, etiam per ipsam 
nos commemorat divina providentia, quid significemur vitiosi, et quo debeamus 
redire correcti. Jam vero cuncta spectacula, et omnis illa quae appellatur 
curiositas, quid aliud quaerit quam de rerum cognitione laetitiam? Quid 
ergo admirabilius, quid speciosius ipsa veritate, ad quam spectator omnis 
pervenire se cupere confitetur, cum vehementer ne fallatur invigilat?
          CAPUT XXIII. Quod Dei lex alta quaedam disciplina sit, ex libro 
II de Ordine, et caetera, et ad locum.
Cum omnes cernerem studiosissime ac pro suis quemque viribus Deum quaerere, 
sed ipsum de quo agebamus ordinem non tenere, quo ad illius ineffabilis 
majestatis intelligentiam pervenitur, oro vos, inquam, si, ut video, multum 
diligitis ordinem, ne nos praeposteros et inordinatos esse patiamini. Quamquam 
enim occultissima ratio se demonstraturam polliceatur nihil praeter divinum 
ordinem fieri, tamen si quempiam ludimagistrum audiremus conantem docere 
puerum syllabas quem prius litteras nemo docuisset, non dico ridendum tanquam 
stultum, sed vinciendum tanquam furiosum putaremus: non ob aliud, opinor, 
nisi quod docendi ordinem non
teneret. At multa talia et imperitos quae a doctis reprehendantur ac derideantur, 
et dementes homines quae nec stultorum judicium fugiunt, facere nemo ambigit, 
et tamen etiam ista omnia quae fatemur esse perversa, non esse praeter 
divinum ordinem. Alta quaedam et a multitudinis vel suspicione remotissima 
disciplina, se ita studiosis, et Deum atque animas tantum amantibus animis, 
manifestaturam esse promittit, ut non nobis summae numerorum possint esse 
certiores. Haec autem disciplina ipsa Dei lex est, quae apud eum fixa et 
inconcussa semper manens, in sapientes animas quasi transcribitur, ut tanto 
se sciant vivere melius, tantoque sublimius, quanto et perfectius eam contemplantur 
intelligendo, et vivendo custodiunt diligentius. Haec igitur disciplina
eis qui illam nosse desiderant simul geminum ordinem sequi jubet, cujus 
una pars vitae, altera eruditionis est. Adolescentibus ergo studiosis ejus 
ita vivendum 20 est, ut a venereis rebus, ab illecebris ventris et gutturis, 
ab immodesto corporis cultu et ornatu, ab inanibus negotiis ludorum, a 
torpore somni atque pigritiae, ab aemulatione, obtrectatione, invidentia, 
ab honorum potestatumque ambitionibus, ab ipsius etiam laudis immodica 
cupiditate se abstineant. Amorem autem pecuniae totius sui spei certissimum 
venenum esse credant. Nihil enerviter faciant, nihil audacter; in peccatis 
autem suorum vel pellant omnino iram, vel ita frenent, ut sit pulsae similis; 
neminem oderint, nulla vitia non curare velint. Magnopere observent cum 
vindicant, ne nimium
sit, cum ignoscunt, ne parum. Nihil puniant quod non valeat ad melius, 
nihil indulgeant quod vertatur in pejus, suos putent omnes in quos sibi 
potestas data fuerit; ita serviant, ut eis dominari pudeat; ita dominentur, 
ut eis servire delectet. In alienorum autem peccatis molesti non sint invito. 
Inimicitias vitent cautissime, ferant aequissime, finiant citissime. In 
omni vero contractu atque conversatione cum hominibus, satis est servare 
unum hoc vulgare proverbium: Nemini faciant quod pati nolunt. Rempublicam 
nolint administrare nisi perfecti. Perfecti autem vel intra aetatem senatoriam 
festinent, vel certe intra juventutem; sed quisquis sero se ad ista converterit, 
non arbitretur nihil sibi esse praeceptum, nam ista utique facilius decocta 
aetate servabit. In
omni autem vita, loco, tempore, amicos aut habeant aut habere instent. 
Obsequantur dignis, etiam non hoc exspectantibus, superbos minus curent, 
minime sint, apte congruenterque vivant. Deum colant, cogitent, quaerant 
fide, spe, charitate subnixi, optent tranquillitatem atque certum cursum 
studiis suis omniumque sociorum, et sibi quibusque possunt mentem bonam 
pacatamque vitam. Sequitur ut dicam quomodo studiosi erudiri debeant, qui, 
sicut dictum est, vivere instituerunt ad discendum. Item necessario dupliciter 
ducimur, auctoritate atque ratione; tempore auctoritas, re autem ratio 
prior est. Aliud est enim quod in agendo anteponitur, aliud quod pluris 
in appetendo aestimatur. Itaque quanquam bonorum auctoritas imperitae multitudini
videatur esse salubrior, ratio vero aptior, eruditis tamen (quia nullus 
hominum nisi ex imperito peritus fit, nullus autem imperitus novit qualem 
se debeat praebere docentibus, et quali vita esse docibilis possit) evenit 
ut omnibus bona magna et occulta discere cupientibus non aperiat nisi auctoritas 
januam, quam quisque ingressus, sine ulla dubitatione vitae optimae praecepta 
sectatur, per quae, cum docilis factus fuerit, tum demum discet et quanta 
ratione praedita sint ea ipsa quae secutus est ante rationem, et quid sit 
ipsa ratio, quae [quam] post auctoritatis cunabula firmus et idoneus jam 
sequitur atque comprehendit. Et quid intellectus in quo universa sunt, 
vel ipse potius universa, et quid praeter universa universorum principium? 
Ad quam cognitionem in
hac vita pervenire [pervenere] pauci, ultra quam vero etiam post hanc vitam 
nemo progredi potest. Qui autem sola auctoritate contenti, bonis tantum 
moribus rectisque votis constanter operam dederint, aut contemnentes, aut 
non valentes disciplinis liberalibus atque optimis erudiri, beatos eos 
quidem, cum inter homines vivunt, nescio quomodo appellem, tamen inconcusse 
credo, mox ut hoc corpus reliquerint, eos qui bene magis minusve vixerunt, 
eo facilius aut difficilius liberari. Auctoritas autem partim divina est, 
partim humana; sed vera, firma, summa ea est, quae divina nominatur. In 
qua metuenda est aeriorum animalium mira fallacia, quae per rerum ad istos 
sensus corporis pertinentium quasdam divinationes nonnullasque potentias 
decipere
animas facillime consuerunt, aut periturarum fortunarum curiosas, aut fragilium 
cupiditas potestatum, aut inanium formidolositas miraculorum. Illa ergo 
auctoritas divina dicenda est, quae non solum in sensibilibus signis transcendit 
omnem humanam facultatem, sed et ipsum hominem agens ostendit ei quousque 
se propter ipsum depresserit, et non teneri sensibus quibus videntur illa 
miranda, sed ad intellectum jubet evolare: simul demonstrans, et quanta 
hic possit, et cur haec faciat, et quam parvipendat. Doceat enim oportet 
et factis potestatem suam, et humilitate clementiam, et praeceptione naturam. 
Quae omnia sacris quibus initiamur secretius firmiusque traduntur, in quibus 
bonorum vita facillime non disputationum ambagibus, sed mysteriorum
auctoritate purgatur. Humana vero auctoritas plerumque fallit. In eis tamen 
jure videtur excellere, qui, quantum imperitorum sensus capit, multa dant 
indicia doctrinarum suarum, et non vivunt aliter quam vivendum esse praecipiunt: 
quibus si aliqua etiam fortunae munera accesserint, quorum appareant usu 
magni, contemptuque majores, difficillimum omnino est ut eis quisque vivendi 
praecepta dantibus credens recte vituperetur.
          CAPUT XXIV. De locutione serpentis ad Evam, et de incantationibus 
Marsorum, ex libro XI de Genesi ad litteram.
Ab illo ergo cujus super omnia quae creavit summa potestas est, per angelos 
sanctos [suos], a quibus illuditur diabolus, cum et de ipsius malevolentia
consulitur Ecclesiae Dei, non est permissus tentare feminam nisi per serpentem, 
nec virum nisi per feminam. Sed in serpente ipse locutus est, utens eo 
velut organo, movensque ejus naturam eo modo quo movere ille [quomodo vere 
ille movere] et moveri illa potuit ad exprimendos verborum sonos, et signa 
corporalia, per quae mulier suadentis intelligeret voluntatem. In ipsa 
vero muliere, quia illa rationalis creatura erat, quae motu suo posset 
uti ad verba facienda, non ipse locutus est, sed ejus operatio atque persuasio, 
quamvis occulto instinctu adjuvaret interius quod exterius egerat per serpentem. 
Quod quidem si solo instinctu occultius ageret, sicut egit in Juda ut traderet 
Christum, posset efficere in anima
superbo amore suae potestatis inducta. Sed, sicut jam dixi, tentandi voluntatem 
habet diabolus, in potestate autem nec ut faciat habet, nec quomodo faciat. 
Quia permissus est ergo tentavit, et quomodo permissus est, ita tentavit. 
Quod autem generi humano prodesset quod faciebat, neque sciebat, neque 
volebat, et eo ipso illudebatur ab angelis. Non itaque serpens verborum 
sonos intelligebat qui ex illo fiebant ad mulierem, neque enim conversa 
credenda est anima ejus in naturam rationalem. Quandoquidem nec ipsi homines, 
quorum rationalis natura est, cum daemon in eis loquitur, ea passione cum 
[cui] ex ore ista requiritur sciunt quid loquantur, quanto minus intelligeret 
ille verborum sonos, quos per eum et ex eo diabolus illo modo faciebat,
qui hominem loquentem non intelligeret, si eum a diabolica passione immunis 
audiret Nam et quod audire putantur et intelligere serpentes verba Marsorum, 
ut eis incantantibus prosiliant plerumque de latebris, etiam illic diabolica 
vis operatur, ad agnoscendam ubique providentiam, quam rem cui rei naturali 
ordine subjiciat, et [ut] quid etiam voluntatibus malis sapientissima potestate 
permittat. Ut hoc magis habeat usus serpentes moveri carminibus hominum, 
quam ullum aliud genus animantium, etiam haec [hoc] enim non parva 21 testatio 
est, naturam primitus humanam serpentis seductam esse colloquio. Gaudent 
enim daemones hanc sibi potestatem dari, ut ad incantationem hominum serpentes 
moveant, ut quolibet modo fallant quos possunt:
hoc autem permittuntur ad primi facti memoriam commendandam, quod sit eis 
quaedam cum hoc genere familiaritas. Porro ipsum primum factum ad hoc permissum 
est, ut per naturam serpentis significaretur generi hominum, cui erudiendo 
haec gesta conscribi oportebat, omnis diabolicae tentationis similitudo: 
quod apparebit, cum in serpentem proferri coeperit divina sententia. Proinde 
prudentissimus omnium bestiarum, hoc est, astutissimus ita dictus est serpens, 
propter astutiam diaboli, quae in illo et de illo agebat dolum: quemadmodum 
dicitur prudens vel astuta lingua quam prudens vel astutus movet ad aliquid 
prudenter astuteque suadendum (non enim est haec vis seu virtus membri 
corporalis, quod vocatur lingua, sed utique mentis quae utitur
ea), ita etiam dictus est stylus mendax scribarum. Neque enim esse mendacem 
pertinet nisi ad viventem atque sentientem; sed stylus mendax dictus est, 
quod per eum mendax mendaciter operetur, quemadmodum si et iste serpens 
mendax diceretur, quod eo diabolus tanquam stylo mendaciter uteretur. Hoc 
ideo commendandum putavi ne quisquam existimans animantia rationis expertia 
humanum habere intellectum, vel in animal rationale repente mutari, seducatur 
in illam opinionem ridiculam et noxiam, revolutionis animarum vel hominum 
in bestias, vel in homines bestiarum. Sic ergo locutus est serpens homini, 
sicut asina in qua sedebat Balaam locuta est homini, nisi quod illud opus 
fuit diabolicum, hoc angelicum. Habent enim quaedam boni et mali
angeli opera similia, sicut Moyses et magi Pharaonis, verum in his etiam 
boni angeli potentiores sunt: nec mali angeli etiam talium operum quidquam 
possunt, nisi quod per bonos angelos permiserit Deus, ut retribuatur unicuique 
secundum cor ejus, vel secundum gratiam Dei, utrumque juste ac benigne, 
per altitudinem divitiarum sapientiae et scientiae Dei.
          CAPUT XXV. Quod amore se sequentibus Deus auctoritatis viam septempliciter 
muniverit, ex libro de Moribus Ecclesiae catholicae.
Quaeramus quemadmodum sit homini vivendum Beate certe omnes vivere volumus: 
beatus autem neque
ille dici potest qui non habet quod amat, qualecunque sit, neque qui habet 
quod amat, si noxium sit, neque qui non amat quod habet, etiamsi optimum 
sit. Nam et qui appetit quod adipisci non potest, cruciatur; et qui adeptus 
est quod appetendum non esset [est] fallitur; et qui non appetit quod adipiscendum 
esset, aegrotat. Nihil autem istorum animo contingit sine miseria, nullus 
igitur illorum beatus est. Quantum restat ubi beata vita inveniri queat, 
cum id quod est hominis optimum et amatur et habetur. Quid est enim aliud 
quod dicimus frui, nisi praesto habere quod diligis? Praesto ergo nobis 
esse debet optimum nostrum, si beate vivere cogitamus. Nam quisquis quod 
seipso est deterius sequitur, fit et ipse deterior. Oportet autem omnem 
hominem id quod
optimum est sequi, sed tale esse debet, quod non amittat invitus, quippe 
nemo potest confidere de tali bono, quod sibi eripi posse sentit, etiam 
si retinere id amplectique voluerit. Quisquis autem de bono quo fruitur 
non confidit, in tanto timore amittendi beatus esse quis potest? Quis vero 
dubitet hominem sapientem, si sequi satis putaverimus, auferri a nobis 
[cunctandum putet hominem sapientem, si eum sequi putaverimus, auferri 
a nobis, non modo recusantibus, sed] etiam repugnantibus posse? Deus igitur 
restat, quem si sequimur bene, si assequimur, non tantum bene, sed etiam 
beate vivimus. Secutio Dei est beatitatis appetitus; consecutio, ipsa beatitas. 
Sed quo pacto sequimur quem non videmus? aut quomodo videmus [videbimus], 
qui non solum homines, sed
etiam insipientes sumus homines? Confugiendum est igitur ad eorum praecepta 
quos sapientes fuisse probabile est, ut in lucem veritatis aciem titubantem 
velut ramis humanitatis opacata inducat auctoritas: quam viam nobis Deus 
et patriarcharum segregatione, et legis vinculo, et prophetarum praesagio, 
et suscepti hominis sacramento, et apostolorum testimonio, et martyrum 
sanguine, et gentium occupatione munivit; quare ratiunculas nostras divinis 
submittamus affectibus. Audiamus ergo quem finem bonorum nobis, Christe, 
praescribas, quo nos summo amore tendere jubes. Diliges, inquit, Dominum 
Deum tuum ex toto corde tuo, et ex tota anima tua, et ex tota mente tua. 
Quid vis amplius? Et Paulus: Diligentibus, inquit, Deum omnia procedunt 
in bonum.
Dicit etiam ipse dilectionis modum: Quis ergo separat nos a charitate Christi? 
et caetera. Et post pauca: Certus sum enim quia neque mors, neque vita, 
et reliqua. Si ergo nulla res ab ejus charitate nos separat, quid esse 
non solum melius, sed etiam certius hoc bono potest? Nemo nos inde separat 
minando mortem, idipsum enim quod diligimus Deum, mori non potest, nisi 
dum non diligit Deum, cui [cum] mors ipsa est, non diligere Deum, quod 
nihil est aliud quam ei quidquam in diligendo atque sequendo praeponere. 
Nemo inde separat pollicendo vitam, nemo enim ab ipso fonte separat aquam 
pollicendo. Non separat angelus, non enim est angelus, cum inhaeremus Deo, 
nostra mente potentior. Non separat virtus, si illa virtus hic nominata 
est quae aliquam
potestatem in hoc mundo tenet [habet], toto mundo est omnino sublimior 
mens inhaerendo Deo; sin illa virtus dicta est quae ipsius animi nostri 
rectissima affectio est: si in alio est, favet ut conjungamur Deo, si in 
nobis est, ipsa conjungit. Non separant instantes molestiae, hoc enim leviores 
eas sentimus, quo ei [unde] a quo nos separare moliuntur acrius inhaeremus. 
Non separat promissio futurorum, nam et quidquid boni futurum est, certius 
promittit Deus, et nihil est ipso Deo melius, qui jam profecto bene sibi 
inhaerentibus praesens est.
          CAPUT XXVI. De principio Genesis a Moyse magno mysterio inchoato, 
ac quod multiplex sensuum prolatio non sit contra fidem, ex libro XII Confessionum.
Nemo jam mihi molestus sit, dicendo mihi: Non hoc sensit Moyses quod tu 
dicis, sed hoc sensit quod ego dico. Si enim mihi diceret: Unde scis hoc 
sensisse Moysen, quod de his verbis ejus eloqueris? aequo animo ferre deberem, 
et respondere fortasse quae superius respondi, vel aliquanto uberius, si 
esset durior. Cum vero dicit: Non hoc ille sensit quod tu dicis, sed quod 
ego dico, neque tamen negat quod uterque nostrum dicit utrumque verum esse; 
o vita pauperum, Deus meus, in cujus sinu non est contradictio, plue mihi 
mitigationes in cor, ut patienter tales feram! Qui non mihi hoc dicunt, 
quia divini sunt, et in corde famuli tui viderunt quod dicunt, sed quia 
superbi sunt, nec noverunt Moysis sententiam, sed
amant suam; non quia vera est, sed quia sua est: alioquin et aliam veram 
pariter amarent, sicut ego amo quod dicunt, quando verum inducunt; non 
quia ipsorum est, sed quia verum. Et ideo jam nec ipsorum est, quia verum 
est. Si autem ideo amant illud quia verum est, jam et ipsorum est et meum 
est, quoniam in commune omnium est veritatis amatorum. Illud autem quod 
contendunt, non hoc sensisse Moysen quod ego dico, sed quod ipsi dicunt, 
nolo, non amo, quia etsi ita est, tamen ista temeritas non scientiae, sed 
audaciae est, nec visus 22 sed typhus eam peperit. Ideoque, Domine, tremenda 
sunt judicia tua, quoniam veritas tua nec mea est, nec illius aut illius, 
sed omnium nostrum quos ad ejus communionem publice vocas, terribiliter 
admonens nos ut eam nolimus
habere privatam, ne privemur ea. Nam quisquis id quod tu omnibus ad fruendum 
proponis sibi proprie vindicat, et suum vult esse quod omnium est, a communi 
propellitur ad sua, hoc est a veritate ad mendacium; qui enim loquitur 
mendacium, de suo loquitur. Attende, judex optime Deus, ipsa Veritas, attende 
quid dicam, contradictori huic, attende; coram te enim dico, et coram fratribus 
meis, qui legitime utuntur lege, usque ad finem charitatis. Attende, et 
vide quid ei dicam, si placet tibi; hanc enim vocem huic refero fraternam 
et pacificam. Si ambo videmus verum esse quod dicis, et ambo videmus verum 
esse quod dico, ubi, quaeso, id videmus? nec ego utique in te, nec tu in 
me, sed ambo in ipsa, quae supra mentes nostras est, incommutabili veritate.
Cum ergo de ipsa Domini Dei nostri luce non contendamus, cur de proximi 
cogitatione contendimus, quam sic videre non possumus, ut videtur incommutabilis 
veritas, quando [quoniam] si ipse Moyses apparuisset nobis, atque dixisset: 
Hoc cogitavi, nec sic eam videremus, sed crederemus? Non itaque supra quam 
scriptum est unus pro altero infletur adversus alterum; diligamus Dominum 
Deum nostrum ex toto corde, et ex tota anima, et ex tota mente nostra, 
et proximum nostrum sicut nosmetipsos. Propter quae duo praecepta charitatis 
sensisse Moysen quidquid in illis libris sensit, nisi crediderimus, mendacem 
faciemus Dominum, cum de animo conservi aliter quam ille docuit opinamur. 
Jam vide quam stultum sit, in tanta copia verissimarum sententiarum, quae 
de illis
verbis erui possunt, temere affirmare quam earum Moyses potissimum senserit, 
et perniciosis contentionibus ipsam offendere charitatem, propter quam 
dixit omnia, cujus dicta conamur exponere. Sicut enim fons in parvo loco 
uberior est, pluribusque rivis in ampliora spatia fluxum ministrat, quam 
quilibet eorum rivorum qui per multa locorum ab eodem fonte deducitur, 
ita narratio dispensatoris tui sermocinaturis pluribus profutura parvo 
sermonis modulo scatet fluenta liquidae veritatis, unde sibi quisque verum, 
quod de his rebus potest, hic illud, ille illud, per longiores loquelarum 
anfractus trahat. Alii enim cum haec verba legunt vel audiunt, cogitant 
Deum quasi hominem, aut quasi aliquam molem immensa praeditam potestate, 
novo quodam et repentino placito, extra
seipsam tanquam locis distantibus fecisse coelum et terram: duo magna corpora 
supra et infra, quibus omnia continerentur; et cum audiunt, Dixit Deus, 
Fiat illud, et factum est illud, cogitant verba coepta et finita, sonantia 
temporibus atque transeuntia, post quorum transitum statim existere quod 
jussum est ut existeret; et si quid forte aliud hoc modo ex familiaritate 
carnis opinantur. In quibus adhuc parvulis animalibus, dum isto humillimo 
genere verborum tanquam materno sinu eorum gestatur infirmitas, salubriter 
aedificatur fides qua certum habeant et teneant Deum fecisse omnes naturas, 
quas eorum sensus mirabili varietate circumspicit. Quorum si quispiam, 
quasi vilitatem dictorum aspernatus, extra nutritorias cunas superba imbecillitate 
se extenderit,
heu! cadet miser, et, Domine Deus, miserere, ne implumem pullum conculcent 
qui transeunt viam, et mitte angelum tuum qui eum reponat in nidum, ut 
vivat donec volet. Alii vero quibus haec verba non jam nidus, sed opaca 
fruteta sunt, vident in eis latentes fructus, volitant laetantes et garriunt 
scrutantes, et carpunt eos: vident enim, cum haec verba legunt vel audiunt, 
tua, Deus, aeterna et stabili permansione cuncta praeterita et futura tempora 
superari, nec tamen quidquam esse temporalis creaturae quod tu non feceris, 
cujus voluntas quia id est quod tu, nulle modo mutata, vel quae antea non 
fuisset exorta voluntate fecisti omnia: non de te similitudinem tuam formam 
omnium, sed de nihilo dissimilitudinem intormem, quae formaretur per similitudinem
tuam, recurrens in te unum, pro captu ordinato quantum cuique rerum in 
suo genere datum est, et fierent omnia bona valde, sive maneant circa te, 
sive gradatim remotiore distantia per tempora et loca pulchras narrationes 
faciant, aut patiantur. Vident haec, et gaudent in luce veritatis tuae, 
quantulum hic valent, et alius eorum intendit in id quod dictum est, In 
principio fecit Deus, et resipiscit sapientiam principium, quia et loquitur 
ipsa nobis: alius itidem intendit in eadem verba, et principium intelligit 
exordium rerum conditarum, et sic accipit, In principio fecit, ac si diceretur 
primo fecit, atque in eis intelligunt, In principio, quod in sapientia 
fecisti coelum et terram, alius eorum ipsum coelum et terram, creabilem 
materiam coeli et terrae sic esse credit cognominatam. Alius jam formatas 
distinctasque
naturas, alius unam formatam eamdemque spiritalem coeli nomine, aliam informem 
corporalis materiae terrae nomine. Qui autem intelligunt in omnibus coeli 
et terrae adhuc informem materiam, de qua formaretur coelum et terra, nec 
ipsi uno modo id intelligunt, sed alius unde consummaretur intelligibilis 
sensibilisque creatura, alius, tantum unde sensibilis moles ista corporea 
sinu grandi continens perspicuas promptasque naturas: nec illi uno modo, 
qui jam dispositas digestasque creaturas coelum et terram vocari hoc loco 
credunt, sed alius invisibilem atque visibilem, alius solam visibilem, 
in qua luminosum coelum suspicimus, et terram caliginosam quaeque in eis 
sunt. At ille qui non aliter accipit, In principio
fecit, quam si diceretur primo fecit, non habet quomodo veraciter intelligat 
coelum et terram, nisi materiam coeli et terrae intelligat, videlicet universae, 
id est intelligibilis corporalisque creaturae: si enim jam formatam velit 
universam, recte ab eo quaeri poterit, si hoc primo fecit Deus, quid fecerit 
deinceps? et post universitatem non inveniet; ac per hoc audiet invitus, 
quomodo illud primo si postea nihil? Cum vero dicit, primo informem, deinde 
formatam, non est absurdus, si modo est idoneus discernere quid praecedat 
aeternitate, quid tempore, quid electione, quid origine: aeternitate, sicut 
Deus omnia; tempore, sicut flos fructum; electione, sicut fructus florem; 
origine, sicut sonus cantum. In his quatuor, primum et ultimum quae commemoravi, 
difficillime intelliguntur, duo media facillime; namque rara visio est 
et nimis ardua conspicere,
Domine, aeternitatem tuam, incommutabiliter mutabilia facientem, ac per 
hoc priorem. Quis deinde sic acutum cernat animo, ut sine labore magno 
dignoscere valeat quomodo prior sit sonus quam cantus? Ideo qui [quia] 
cantus est formatus sonus, et esse utique aliquid non formatum potest, 
formari autem quod non est non potest; sic est prior materies quam id quod 
ex ea fit. Non ideo prior quia ipsa efficit, cum potius fiat, nec prior 
intervallo temporis, neque enim priore tempore sonos edimus informes sine 
cantu, et eos posteriore tempore in formam cantici coaptamus aut fingimus, 
sicut ligna quibus arca, vel argentum quo vasculum fabricatur; tales quippe 
materiae tempore etiam praecedunt formas rerum quae fiunt ex eis. At
in cantu non ita est; cum enim cantatur, auditur sonus ejus, non prius 
informiter sonat, et deinde formatur in cantum. Quod enim primo utcunque 
sonuerit praeterit, nec ex eo quidquam reperies quod resumptum arte componas, 
et ideo cantus in sono suo vertitur: qui sonus materies ejus est, idem 
quippe formatur ut cantus sit, et ideo, sicut dicebam, prior materies sonandi, 
quam forma cantandi, non perficiendi potentia prior; neque enim sonus est 
cantandi artifex, sed cantanti animae subjacet ex corpore, de quo tantum 
23 faciat; nec tempore prior, simul enim cum cantu editur: nec prior electione, 
non enim potior sonus quam cantus, quandoquidem cantus est non tantum sonus, 
verumetiam [sonus] speciosissimus;
sed prior est origine, quia non cantus formatur ut sonus sit, sed sonus 
formatur ut cantus sit. Hoc exemplo qui potest intelligat materiam rerum 
primo factam et appellatam coelum et terram, quia inde facta sunt coelum 
et terra, nec tempore primo factam quia formae rerum exserunt tempora. 
Illa autem erat informis, jamque in temporibus simul animadvertitur. Nec 
tamen de illa narrari aliquid potest, nisi velut tempore prior sit, cum 
pendatur extremior, quia profecto meliora sunt formata quam informia, et 
praecedatur [praecedunt] aeternitate Creatoris, ut esset de nihilo, unde 
aliquid fieret. In hac diversitate sententiarum verarum concordiam pariat 
ipsa Veritas, et Deus noster misereatur nostri, ut legitime lege utamur, 
praecepti fine, pura charitate.
Ac per hoc si quis quaerit ex me quid horum Moyses tuus ille famulus senserit, 
non sunt hi sermones confessionum mearum, si tibi non confiteor nescio, 
et scio tamen illas esse veras sententias exceptis carnalibus, de quibus 
quantum existimavi locutus sum, quos tamen bonae spei parvulos haec verba 
libri tui non territant, alta humiliter, et pauca copiose: sed omnes quos 
in eis verbis vera cernere ac dicere fateor, diligamus nos invicem, pariterque 
diligamus te Deum nostrum fontem veritatis, si non vana, sed ipsum [ipsam] 
sitimus, eumdemque famulum tuum Scripturae hujus dispensatorem, spiritu 
tuo plenum ita honoremus, ut hoc eum te revelante cum haec scriberet attendisse 
credamus, quod in eis maxime et luce veritatis et fruge utilitatis excellit.
Ita cum alius dixerit, hoc sensit quod ego, et alius, imo illud quod ego, 
religiosius me arbitror dicere, cur non utrumque potius, si utrumque verum 
est? et si quid tertium, et si quid quartum, et si quid aliud omnino verum 
quis [quispiam] in his verbis videt? cur non illa omnia vidisse credatur, 
per quem Deus unus sacras litteras vera et diversa visuris multorum sensibus 
temperavit? Ego certe quod intrepidus de meo corde pronuntio, si ad culmen 
auctoritatis aliquid scriberem, sic mallem scribere, ut quod veri quisque 
de his rebus capere posset, mea verba resonarent, quam ut unam veram sententiam 
ad hoc apertius ponerem, ut excluderem caeteras quarum falsitas me non 
posset offendere. Nolo itaque, Deus meus, tam praeceps esse, ut hoc
illum virum de te meruisse non credam; sensit ille omnino in his verbis 
atque cogitavit cum ea scriberet, quidquid hic veri potuimus invenire, 
et quidquid nos non potuimus aut nondum possumus, et tamen in eis inveniri 
potest. Postremo, Domine, qui Deus es et non caro et sanguis, si quid homo 
minus videt, nunquid et spiritum tuum bonum, qui deducet me in terram rectam, 
latere potuit quidquid eras in eis verbis tu ipse revelaturus legentibus 
posteris, etiamsi ille per quem dicta sunt unam fortassis ex multis viris 
sententiam cogitavit. Quod si ita est, sit igitur illa quam cogitavit caeteris 
excelsior. Nobis autem, Domine, aut ipsam demonstra, aut quam placet alteram 
veram, ut sive nobis hoc quod etiam illi homini tuo, sive aliud ex eorumdem 
verborum
occasione patefacias, tu tamen nos pascas, non error illudat.
          CAPUT XXVII. Principium libri de Genesi ad litteram.
Omnis divina Scriptura bipartita est, secundum id quod Dominus significavit 
dicens: Scribam eruditum in regno Dei similem esse patrifamilias, proferenti 
de thesauro suo nova et vetera, quae duo Testamenta dicuntur. In libris 
autem omnibus sanctis intueri oportet, quae ibi aeterna intimentur, quae 
facta narrentur, quae futura praenuntientur, quae agenda praecipiantur 
vel moneantur. In narratione ergo rerum factarum quaeritur utrum omnia 
secundum figurarum tantummodo intellectum accipiantur, an etiam secundum 
fidem
rerum gestarum asserenda et defendenda sint. Nam non esse accipienda figuraliter 
nullus Christianus dicere audebit, attendens Apostolum dicentem: Omnia 
autem haec in figura contingebant illis, et illud quod in Genesi scriptum 
est, Et erunt duo in carne una, magnum sacramentum commendantem in Christo 
et in Ecclesia. Si ergo utroque modo illa Scriptura scrutanda est, quomodo 
dictum est praeter allegoricam significationem: In principio fecit Deus 
coelum et terram; utrum in principio temporis? an quia primo omnium facta 
sint? an in principio quod est Verbum Dei unigenitus Filius? Et quomodo 
possit ostendi Deum sine ulla sui commutatione operari mutabilia et temporalia? 
et quid significetur nomine coeli et terrae? utrum spiritalis corporalisque 
creatura coeli et terrae vocabulum
acceperit? an tantummodo corporalis ut in hoc libro de spiritali tacuisse 
intelligatur, atque ita dixisse coelum et terram, ut omnem creaturam corpoream 
superiorem atque inferiorem significare voluerit? an utriusque informis 
materia dicta est, coelum et terra, spiritalis videlicet vita, sicuti esse 
potest in se non conversa ad Creatorem? tali enim conversione formatur 
atque perficitur, si autem non convertatur informis est. Corporalis autem 
si possit intelligi per privationem omnis corporeae qualitatis, quae apparet 
in materia formata, cum jam sunt species corporum, sive visu, sive alio 
quolibet sensu corporis perceptibiles. An coelum intelligendum est creatura 
spiritalis, ab exordio quo facta est perfecta illa et beata semper, terra 
vero corporalis materies adhuc imperfecta? quia
terra, inquit, erat invisibilis et incomposita, et tenebrae erant super 
abyssum, quibus verbis videtur informitatem significare substantiae corporalis, 
an utriusque informitas his etiam posterioribus verbis significatur? Corporalis 
quidem, eo quod dictum est, Terra autem erat invisibilis et incomposita; 
spiritalis autem eo quod dictum est, Tenebrae erant super abyssum, ut translato 
verbo tenebrosam abyssum intelligamus, naturam vitae informem, nisi convertatur 
ad Creatorem qui solummodo formare potest ut non sit abyssus, et illuminare 
ut non sit tenebrosa. Et quomodo dictum est, Tenebrae erant super abyssum? 
An quia non erat lux, quae si esset, utique superesset, et tanquam superfunderetur, 
quod tunc fit in creatura spiritali cum convertitur ad incommutabile atque
incorporale lumen, quod est Deus? Et quomodo dixit Deus, Fiat lux? utrum 
temporaliter, an in Verbi aeternitate? et si temporaliter, utique mutabiliter. 
Quomodo ergo possit intelligi hoc dicere Deum nisi per creaturam? ipse 
quippe est incommutabilis; et si per creaturam dixit Deus, Fiat lux, quomodo 
est ergo prima creatura lux? si erat jam creatura per quam Deus diceret, 
Fiat lux, an non est lux prima creatura? quia jam dictum erat: In principio 
fecit Deus coelum et terram, et poterat per coelestem creaturam vox fieri 
temporaliter atque mutabiliter, qua diceretur, Fiat lux; quod si ita est, 
corporalis lux facta est ista quam corporeis oculis cernimus, dicente Deo 
per creaturam spiritalem quam Deus jam fecerat, cum in principio fecit 
Deus coelum et terram, Fiat lux,
eo modo quo per talis creaturae interiorem et occultum motum divinitus 
dici potuit, Fiat lux. An etiam corporaliter sonuit vox dicentis Dei, Fiat 
lux, sicut corporaliter sonuit vox dicentis Dei, Tu es Filius meus dilectus, 
et hoc per creaturam corporalem quam fecerat Deus, cum in principio fecit 
Deus coelum et terram, antequam fieret lux, quae in hac sonante voce facta 
est; et si ita est, qua lingua sonuit vox ista dicente Deo, Fiat lux? quia 
nondum 24 erat linguarum diversitas, quae postea facta est in aedificatione 
turris post diluvium. Quaenam lingua erat una et sola qua Deus locutus 
est, Fiat lux, et quis erat quem oportebat audire atque intelligere ad 
quem vox hujusmodi proferretur? An haec absurda carnalisque cogitatio est 
atque suspicio? Quid ergo dicemus? An
id quod intelligitur in sono vocis cum dicitur. Fiat lux, non autem ipse 
corporeus sonus, hoc bene accipitur esse vox Dei? et utrum hoc ipsum ad 
naturam pertineat Verbi ejus de quo dicitur, In principio erat Verbum, 
et Verbum erat apud Deum, et Deus erat Verbum? Cum enim de illo dicitur: 
Omnia per ipsum facta sunt, satis ostenditur et lux per ipsum facta, cum 
dixit Deus, Fiat lux. Quod si ita est, aeternum est quod ait Deus, Fiat 
lux, quia Verbum Dei, Deus apud Deum, Filius unicus, Deo Patri coaeternus 
est, quamvis Deo haec [hoc] in aeterno Verbo dicente creatura temporalis 
facta sit; cum enim verba sint temporis, cum dicimus quando et aliquando, 
aeternum tamen est [in] Verbo Dei quando fieri aliquid debeat, et tunc 
fit quando fieri debuisse in illo
Verbo est, in quo non est quando et aliquando, quoniam totum illud verbum 
aeternum est; et quid est lux ipsa quae facta est, utrum spiritale quid, 
an corporale? si enim spiritale, potest ipsa esse prima creatura, jam hoc 
dicto perfecta, quae primo coelum appellata est, cum dictum est. In principio 
fecit Deus coelum et terram: ut quod dixit Deus, Fiat lux, et facta est 
lux, eam revocantem ad se Creatorem [revocante Creatore] conversio ejus 
facta atque illuminata intelligatur. Et cur ita dictum est: In principio 
fecit Deus coelum et terram, et non dictum est, in principio dixit Deus, 
Fiat coelum et terra. Et facta sunt coelum et terra, sicut de luce narratur, 
dixit Deus, Fiat lux, et facta est lux? Utrum prius universaliter nomine 
coeli et terrae comprehendendum erat et commendandum quod fecit Deus, et 
deinde per partes
exsequendum quomodo fecit cum per singula dicitur, dixit Deus, id est, 
quia per verbum suum fecit quidquid fecit. An cum primum fiebat informitas 
materiae, sive spiritalis, sive corporalis, non erat dicendum, dixit Deus, 
Fiat? quia formam Verbi semper Patri cohaerentis, quo sempiterne dicit 
Deus omnia, neque sono vocis, neque cogitatione tempora sonorum volventem 
[volvente], sed coaeterna sibi luce a se genitae sapientiae, non imitatur 
imperfectio [imperfecto], cum dissimilis ab eo quod summe ac primitus est, 
informitate quadam tendit ad nihilum, sed tunc imitatur verbi formam, semper 
atque incommutabiliter Patri cohaerentem, cum et ipsa pro sui generis conversione, 
ad id quod vere ac semper est, id est ad
creatorem suae substantiae formam capit, et fit perfecta creatura: ut in 
eo quod Scriptura narrat, dixit Deus, Fiat, intelligamus Dei dictum incorporeum, 
in natura Verbi ejus coaeterni revocantis ad se imperfectionem creaturae, 
ut non sit informis, sed formetur secundum singula quae per ordinem exsequitur? 
In qua conversione et formatione, qua [quia] pro suo modo imitatur Deum 
Verbum, hoc est Dei Filium semper Patri cohaerentem, plena similitudine 
et essentia pari, qua ipse et Pater unum sunt, non autem imitatur hanc 
verbi formam, si aversa a Creatore informis et imperfecta remaneat: propterea 
Filii commemoratio non ita fit quia Verbum, sed tantum quia principium 
est, cum dicitur: In principio fecit Deus coelum et terram; exordium quippe 
creaturae
insinuatur adhuc in informitate imperfectionis. Fit autem Filii commemoratio, 
quod etiam Verbum est, eo quod scriptum est, Dixit Deus, Fiat, ut per id 
quod principium est insinuet exordium creaturae existentis ab illo adhuc 
imperfectae; per id autem quod Verbum est, insinuet perfectionem creaturae 
revocatae ad eum ut formaretur inhaerendo Creatori, et pro suo genere imitando 
formam sempiternae atque incommutabiliter inhaerentem Patri, a quo statu 
[statim] hoc est quod ille. Non enim habet informem vitam Verbum Filius, 
cui non solum hoc est esse quod vivere, sed etiam hoc est vivere quod sapienter 
ac beate vivere. Creatura vero, quanquam spiritalis et intellectualis, 
vel rationalis, quae videtur esse illi Verbo propropinquior, potest habere 
informem vitam: quia
non sicut hoc est ei esse quod vivere, ita [nec] hoc vivere quod sapienter 
ac beate vivere. Adversa [Aversa] enim a sapientia incommutabili, stulte 
ac misere vivit, quae informitas ejus est. Formatur autem conversa ad incommutabile 
lumen sapientiae Verbum Dei; a quo enim exstitit [existit] ut sit utcunque 
ac vivat, ad illum convertitur ut sapienter ac beate vivat. Principium 
quippe creaturae intellectualis est aeterna Sapientia, quod principium 
manens in se incommutabiliter nullo modo cessaret [cessabit], occulta inspiratione 
vocationis, loqui ei creaturae, cui principium est ut convertatur ad id 
ex quo est, quod aliter formata ac perfecta esse non possit. Ideoque interrogatus 
[Dominus] quis esset, respondit: Principium, qui loquor vobis. Quod autem 
Filius loquitur,
Pater loquitur: quia Patre loquente dicitur Verbum quod Filius est aeterno 
more, si more dicendum est loquente Deo Verbum coaeternum. Inest enim Deo 
benignitas summa, et sancta, et justa, et quidem non ex indigentia, sed 
ex beneficentia veniens amor in opera sua. Propterea priusquam scriberetur, 
dixit Deus, Fiat lux, praecessit Scriptura dicens, Et spiritus Dei superferebatur 
[ferebatur] super aquam. Quia sive aquae nomine appellare voluit totam 
corporalem materiam, ut eo modo insinuaret unde facta et formata sint omnia 
quae in suis generibus jam dignoscere possumus, appellans aquam, quia ex 
humida natura videmus omnia in terra per species varias formari atque concrescere; 
sive spiritalem vitam quamdam ante formam conversionis quasi fluitantem:
superferebatur utique spiritus Dei, quia subjacebat scilicet bonae voluntati 
Creatoris quidquid illud erat quod formandum perficiendumque inchoaverat, 
ut dicente Deo in Verbo suo, Fiat lux, in bona voluntate, hoc est in beneplacito 
ejus pro modo [modulo] sui generis maneret quod factum est, et ideo dictum 
est quod placuerit Deo, Scriptura dicente: Et facta est lux. Et vidit Deus 
lucem quia bona est: ut quemadmodum in ipso exordio inchoatae creaturae, 
quae coeli et terrae nomine, propter id quod de illa perficiendum erat, 
commemorata est, Trinitas insinuatur Creatoris; nam dicente Scriptura, 
In principio fecit Deus coelum et terram, intelligimus Patrem in Dei nomine 
et Filium in principii nomine, qui non Patris, sed per seipsum creatae 
primitus ac potissimum spiritali
creaturae, et consequenter etiam universae creaturae, principium est; dicente 
autem Scriptura, Et spiritus Dei superferebatur super aquam, completam 
commemorationem Trinitatis agnoscimus; ita et in conversione atque perfectione 
creaturae, ut species rerum digerantur, eadem Trinitas insinuatur, Verbum 
Dei scilicet, et Verbi generator, cum dicitur, Dixit Deus, et sancta bonitas, 
in qua Deo placet quidquid ei pro suae naturae modulo perfectum placet, 
cum dicitur: Vidit Deus quia bonum est. Sed cur commemorata prius quamvis 
imperfecta creatura postea commemoratur spiritus Dei, prius dicente Scriptura: 
Terra autem erat invisibilis et incomposita, et tenebra erant super abyssum, 
ac deinde inferente:
Et spiritus Dei superferebatur super aquam? An quia [quoniam] egenus atque 
indigus [indigens] amor ita diligit, ut rebus quas diligit subjiciatur, 
propterea cum memoratur spiritus Dei, in quo sancta ejus benevolentia dilectioque 
intelligitur, superferri dictus est, ne facienda opera sua per indigentiae 
25 necessitatem potius, quam per abundantiam beneficentiae Deus amare putaretur? 
Cujus rei memor Apostolus, dicturus de charitate, supereminentem viam demonstraturum 
se ait, et in alio loco supereminentem, inquit, scientiae charitatem Christi. 
Cum ergo sic oporteret insinuari spiritum Dei ut superferri diceretur, 
commodius factum est ut prius insinuaretur aliquid inchoatum, cui superferri 
diceretur; non enim loco, sed omnia superante ac praecellente potentia. 
Ita etiam
rebus ex illa inchoatione perfectis atque formatis, vidit Deus quia bonum 
est, placuit enim quod factum est in ea benignitate qua placuit ut fieret. 
Duo quippe sunt propter quae amat Deus creaturam suam, ut sit et ut maneat. 
Ut esset ergo quod maneret, spiritus Dei superferebatur super aquam; ut 
autem maneret, vidit Deus quia bonum est; et quod de luce dictum hoc de 
omnibus. Manent enim quaedam supergressa est, omnem temporalem volubilitatem, 
in amplissima sanctitate sub Deo; quaedam vero secundum sui temporis modum, 
dum per discessionem successionemque rerum saeculorum pulchritudo contexitur.
          CAPUT XXVIII. Contra eos qui dicunt: Nunquid ibi fuit Moyses 
quando fecit Deus coelum et terram, ut credatur? ex libro XI de Civitate 
Dei.
Visibilium omnium maximus mundus est, invisibilium omnium maximus Deus 
est: sed mundum esse conspicimus, Deum esse credimus. Quod autem Deus fecerit 
mundum, nulli tutius credimus quam ipsi Deo. Ubi eum audivimus? nusquam 
interim nos melius quam in Scripturis sanctis, ubi dixit propheta ejus: 
In principio fecit Deus coelum et terram. Nunquidnam ibi fuit iste propheta 
quando fecit Deus coelum et terram? Non, sed ibi fuit sapientia Dei, per 
quam facta sunt omnia, quae in animas etiam sanctas se transfert, amicos 
Dei et prophetas constituit, eisque opera sua sine strepitu intus enarrat. 
Loquuntur eis quoque angeli Dei, qui semper vident faciem Patris, voluntatemque 
ejus quibus oportet
annuntiant. Ex his unus erat iste propheta qui dixit et scripsit: In principio 
fecit Deus coelum et terram; qui tam idoneus testis est per quem Deo credendum, 
ut eodem spiritu Dei quo haec sibi revelata cognovit etiam ipsam fidem 
nostram futuram tanto ante praedixerit. Sed quid placuit aeterno Deo tunc 
facere coelum et terram quae antea non fecisset? Qui hoc dicunt, si mundum 
aeternum sine ullo initio, et ideo nec a Deo factum videri volunt, nimis 
aversi sunt a veritate, et lethali morbo impietatis insaniunt. Exceptis 
enim propheticis vocibus, mundus ipse ordinatissima sua mutabilitate et 
mobilitate et visibilium omnium pulcherrima specie, quodammodo tacitus, 
et factum se esse, et non nisi a Deo ineffabiliter atque invisibiliter
magno et ineffabiliter atque invisibiliter pulchro fieri se potuisse proclamat.
          CAPUT XXIX. Quod calummantes de mundi tempore refelli possint 
de mundi loco, de eodem libro XI.
Cum igitur unum mundum ingenti quidem mole corporea, finitum tamen, et 
loco suo determinatum, et operante Deo factum esse dicant, quod respondent 
de infinitis extra mundum locis, cur in eis ab opere Deus cesset, hoc sibi 
respondeant de infinitis ante mundum temporibus. Cur in eis ab opere Deus 
cessaverit, et sicut non est consequens ut fortuito potius quam ratione 
divina Deus, non alio, sed isto in quo est loco mundum constituerit, cum 
pariter infinitis ubique patentibus nullo excellentiore merito posset
hic eligi, quamvis eamdem divinam rationem, qua id factum est, nulla posset 
humana comprehendere natura; ita non est consequens ut Deo aliquid existimemus 
accidisse fortuitum, quod illo potius quam anteriore tempore condidit mundum, 
cum aequaliter anteriora tempora per infinitum retro spatium praeterissent, 
nec fuisset aliqua differentia unde tempus tempori eligendo praeponeretur. 
Quod si dicunt inanes esse hominum cogitationes, quibus infinita imaginantur 
loca, cum locus nullus sit praeter mundum, respondetur eis isto modo: inaniter 
homines cogitare praeterita tempora vacationis Dei, cum tempus nullum sit 
ante mundum: si enim recte discernuntur aeternitas et tempus, quod tempus 
sine aliqua mutabilitate non est, in aeternitate autem nulla mutatio
est, quis non videat quod tempora non fuissent, nisi creatura fieret quae 
aliquid aliqua motione mutaret? Cujus motionis et mutationis cum aliud 
atque aliud quae simul esse non possunt cedit atque succedit in brevioribus 
vel productioribus morarum intervallis, tempus sequeretur. Cum igitur Deus, 
in cujus aeternitate nulla est omnino mutatio, creator sit temporum et 
ordinator, quomodo dicatur post temporum spatia mundum creasse, non video, 
nisi dicatur ante mundum aliquam fuisse creaturam, cujus motibus tempora 
currerent. Porro si litterae sacrae maximeque veraces ita dicunt, in principio 
fecisse Deum coelum et terram, ut nihil antea fecisse intelligatur, quia 
hoc potius in principio fecisse diceretur, si quid fecisset ante caetera 
cuncta quae fecit, proculdubio
non est mundus factus in tempore, sed cum tempore. Quod enim fit in tempore, 
et post aliquod fit, et ante aliquod tempus, post id quod praeteritum est, 
ante id quod futurum est. Nullum autem posset esse praeteritum, quia nulla 
erat creatura, cujus mutabilibus motibus ageretur. Cum tempore autem factus 
est mundus, si in ejus conditione factus est mutabilis motus, sicut videtur 
se habere etiam ordo ille primorum sex vel septem dierum in quibus mane 
et vespere nominantur, donec omnia quae his diebus Deus fecit sexto perficiantur 
die, septimoque in magno mysterio Dei vacatio commendetur; qui dies cujusmodi 
sint, aut perdifficile nobis, aut etiam moossibile est cogitare, quanto 
magis dicere! Videmus
quippe istos dies notos non habere vesperam nisi de solis occasu, nec mane 
nisi de solis exortu; illorum autem priores tres dies sine sole peracti 
sunt, qui die quarto factus refertur. Et primitus quidem lux verbo Dei 
facta, atque inter ipsam et tenebras Deus separasse narratur, et eamdem 
lucem vocasse diem, tenebras autem noctem. Sed qualis illa sit lux, et 
quo alternante motu, qualemque vesperam et mane fecerit, remotum est a 
sensibus nostris: nec ita ut est intelligi a nobis potest, quod tamen sine 
ulla haesitatione credendum est. Aut enim aliqua lux corporea est, sive 
in superioribus mundi partibus longe a conspectibus nostris, sive unde 
sol postmodum accensus est, aut lucis nomine significata est sancta civitas, 
in sanctis angelis et spiritibus beatis,
de qua dicit Apostolus: Quae sursum est Jerusalem mater nostra aeterna 
in coelis. Ait quippe et alio loco: Omnes enim vos filii lucis estis, et 
filii diei, non sumus noctis neque tenebrarum. Si tamen et vesperam diei 
hujus et mane aliquatenus congruenter intelligere valeamus, quoniam scientia 
creaturae in comparatione scientiae Creatoris quodammodo vesperascit: itemque 
lucescit et mane fit, cum et ipsa refertur ad laudem dilectionemque Creatoris, 
nec in noctem vergitur, ubi non Creator creaturae dilectione relinquitur. 
Denique Scriptura cum illos dies dinumeraret ex ordine, nusquam interposuit 
26 vocabulum noctis: non enim ait alicubi: Facta est nox, sed: Facta est 
vespera, et factum est mane dies unus, ita dies secundus et caeteri. Cognitio 
quippe creaturae
in seipsa decoloratior est, ut ita dicam, quam cum in Dei sapientia cognoscitur, 
velut in arte qua facta est: ideo vespera congruentius quam nox dici potest: 
quae tamen, ut dixi, cum ad laudandum et amandum refertur Creatorem, recurrit 
in mane, et hoc cum facit in cognitione sui ipsius, dies unus est: cum 
in cognitione firmamenti, quod inter aquas inferiores et superiores coelum 
appellatum est, dies secundus: cum in cognitione terrae ac maris, omniumque 
gignentium quae radicibus continuata sunt terrae, dies tertius; cum in 
cognitione luminarium majoris et minoris, omniumque siderum, dies quartus; 
cum in cognitione omnium ex aquis animalium natatilium atque volatilium, 
dies quintus; cum in cognitione omnium animalium terrenorum atque ipsius 
hominis,
dies sextus; cum vero in die septimo requiescit Deus ab omnibus operibus 
suis, et sanctificat eum, nequaquam est accipiendum pueriliter, tanquam 
Deus laboraverit operando (qui dixit et facta sunt, verbo intelligibili 
et sempiterno, non sonabili et temporali); sed requies Dei requiem significat 
eorum qui requiescunt in Deo, sicut laetitia domus laetitiam significat 
eorum qui laetantur in domo, etiamsi non eos domus ipsa, sed alia res aliquos 
laetos facit: quanto magis si eadem domus pulchritudine sua faciat laetos 
habitatores, ut non solum eloquendi modo laeta dicatur, quo significamus 
per id quod continet id quod continetur, sicut theatra plaudunt, prata 
mugiunt, cum in illis homines plaudant, in his boves mugiant; sed
etiam illo quo significatur per efficientem id quod efficitur, sicut laeta 
epistola dicitur, significans eorum laetitiam quos legentes efficit laetos? 
Convenientissime itaque, cum Deum requievisse prophetica narrat auctoritas, 
significatur requies eorum qui in illo requiescunt, et quos facit ipse 
requiescere: hoc etiam hominibus quibus loquitur, et propter quos utique 
conscripta est, promittente prophetia quod etiam ipsi, post bona opera 
quae in eis et per eos operatur Deus, si ad illum prius in ista vita per 
fidem quodammodo accesserint, in illo habebunt requiem sempiternam: hoc 
enim ex sabbati vacatione et praecepto legis in vetere Dei populo figuratum 
est.
          CAPUT XXX. Quod lucis nomine etiam angeli significati atque creati 
possint intelligi, ex eodem libro XI.
Ubi de mundi constitutione sacrae litterae loquuntur, non evidenter dicitur 
utrum vel quo ordine creati sint angeli, sed si praetermissi non sunt; 
vel coeli nomine ubi dictum est: In principio fecit Deus coelum et terram; 
vel potius lucis hujus, de qua loquor, significati sunt. Non autem esse 
praetermissos hinc existimo, quod scriptum est requievisse Deum in die 
septimo ab omnibus operibus suis quae fecit, cum liber ipse ita sit exorsus: 
In principio fecit Deus coelum et terram, ut ante a coelo et terram nihil 
aliud fecisse videatur. Cum ergo a coelo et terra coeperit, atque ipsa 
terra quam primitus fecit, sicut Scriptura consequenter eloquitur, invisibilis 
et incomposita nondumque luce facta, utique tenebrae fuerint super abyssum, 
id est super quamdam terrae
et aquae indistinctam confusionem; ubi enim lux non est, tenebrae sint 
necesse est; deinde omnia creando disposita sint, quae per sex dies consummata 
narrantur, quomodo angeli praetermitterentur tanquam non essent in operibus 
Dei, a quibus in die septimo requievit? Opus autem Dei esse angelos hic 
quidem etsi non praetermissum, non tamen evidenter expressum est. Sed alibi 
hoc sancta Scriptura clarissima voce testatur. Nam et in hymno trium in 
camino virorum, cum praedictum esset: Benedicite omnia opera Domini Domino, 
in exsecutione eorumdem operum etiam [sancti] angeli nominati sunt; et 
in psalmo canitur: Laudate Dominum de coelis, laudate eum in excelsis; 
laudate eum, omnes angeli ejus; laudate eum, omnes virtutes ejus; laudate
eum, sol et luna; laudate eum, omnes stellae et lumen; laudate eum, coeli 
coelorum, et aquae quae super coelos sunt laudent nomen Domini: quoniam 
ipse dixit et facta sunt, ipse mandavit et creata sunt. Etiam hic apertissime 
a Deo factos esse angelos divinitus dictum est, cum, eis inter caetera 
coelestia commemoratis, infertur ad omnia, ipse dixit et facta sunt. Quis 
porro audebit opinari post omnia ista, quae sex diebus enumerata sunt, 
angelos factos? sed et si quisquam ita desipit, redarguit istam vanitatem 
illa Scriptura paris auctoritatis, ubi Deus dicit: Quando facta sunt sidera, 
laudaverunt me voce magna omnes angeli mei; jam ergo erant angeli quando 
facta sunt sidera, facta sunt autem quarto die. Nunquidnam
ergo die tertio factos esse dicemus? Absit. In promptu est enim quid illo 
die factum sit: ab aquis utique terra discreta est, et distinctas sui generis 
species duo ista elementa sumpserunt, et produxit terra quidquid ei radicitus 
inhaeret. Nunquidnam secundo? ne hoc quidem: tunc enim firmamentum factum 
est super aquas superiores, coelumque appellatum est, in quo firmamento 
quarto die facta sunt sidera: nimirum ergo si ad istorum dierum opera Dei 
pertinent angeli, ipsi sunt illa lux quae diei nomen accepit, cujus unitas 
ut commendaretur non est dictus dies primus, sed dies unus; nec alius est 
dies secundus, aut tertius, aut caeteri, sed idem ipso unus, ad implendum 
senarium vel septenarium numerum, repetitus est; propter septenariam [senariam
vel septenariam] cognitionem: senariam scilicet operum quae fecit Deus, 
et septimam [septenariam] quietis Dei. Cum enim dixit Deus, Fiat lux et 
facta est lux, si recte in hac luce creatio intelligitur angelorum, profecti 
[profecto] sunt facti participes lucis aeternae, quod est ipsa incommutabilis 
sapientia Dei, per quam facta sunt omnia, quem dicimus unigenitum Dei Filium, 
ut ea luce illuminati qua creati fierent lux et vocarentur dies, participatione 
incommutabilis lucis et diei quod est verbum Dei, per quod et ipsi et omnia 
facta sunt. Lumen quippe verum quod illuminat omnem hominem venientem in 
hunc mundum, hoc illuminat et omnem angelum mundum, ut sit lux non in se 
ipso, sed in Deo: a quo si avertitur angelus fit immundus, sicut sunt omnes 
qui vocantur immundi spiritus. Nec jam lux in Domino,
sed in se ipsis tenebrae, privati participatione lucis aeternae; mali enim 
nulla natura est, sed amissio boni mali nomen accepit.
          CAPUT XXXI. Contra eos qui dicunt ob hoc factum esse mundum, 
ut animae quae prius peccaverant in eo includerentur. ubi Origenem errasse 
probat ex libris ipsius, qui appellantur περὶ Ἀρχῶν. Ex libro XI de Civitate 
Dei.
Sed multo est mirandum amplius quod etiam quidam, qui unum nobiscum credunt 
omnium rerum esse principium, ullamque [nullamque] naturam quae non est 
quod Deus est nisi ab illo conditore esse non posse, noluerunt tamen istam 
causam fabricandi mundi tam bonam ac simplicem bene ac simpliciter credere, 
ut bonus Deus conderet bona, et essent post
Deum quae non essent quod est Deus, bona tamen quae non 27 faceret nisi 
bonus Deus. Sed animas dicunt non quidem partes Dei, sed factas a Deo peccasse 
a [Deo] conditore recedendo, et diversis pro gressibus pro diversitate 
peccatorum a coelis usque ad terras diversa corpora quasi vincula meruisse; 
et hunc esse mundum, eamque causam mundi fuisse faciendi, non ut conderentur 
bona, sed ut mala cohiberentur. Hinc Origenes jure culpatur; in libris 
enim quos appellat περὶ Ἀρχῶν, id est de Principiis, hoc sensit, hoc scribit 
[scripsit]. Ubi plus quam dici potest miror hominem in ecclesiasticis litteris 
tam doctum et exercitatum non attendisse, primum, quam hoc esset contrarium 
Scripturae hujus tantae
auctoritatis intentioni, quae per omnia opera Dei subjungens, Et vidit 
Deus quia bonum est, completisque omnibus inferens, Et vidit Deus omnia 
quae fecit, et ecce bona valde, nullam aliam causam faciendi mundi intelligi 
voluit, nisi ut bona fierent a bono Deo, ubi si nemo peccasset, tantummodo 
naturis bonis esset mundus ornatus et plenus, et quia peccatum est, non 
ideo cuncta sunt impleta peccatis, cum bonorum longe major numerus in coelestibus 
suae naturae ordinem servet; nec mala voluntas, quia naturae ordinem servare 
noluit, ideo justi Dei leges omnia bene ordinantis effugit: quoniam sicut 
pictura cum colore nigro loco suo posito [posita], ita universitas rerum, 
si quis possit intueri, etiam cum peccatoribus pulchra est, quamvis per 
se ipsos consideratos
sua deformitas turpet. Deinde videre debuit Origenes, et quicunque ita 
sapiunt, si haec opinio vera esset, mundum ideo factum ut animae pro meritis 
peccatorum suorum tanquam ergastula quibus poenaliter includerentur corpora 
acciperent, superiora et leviora quae minus, inferiora vero et graviora 
quae amplius peccaverunt, daemones, quibus deterius nihil est, terrena 
corpora, quibus inferius et gravius nihil est, potius quam homines etiam 
bonos habere debuisse. Nunc vero ut intelligeremus animarum merita non 
qualitatibus corporum esse pensanda, aerium pessimus daemon, homo autem 
et nunc licet malus, longe minoris mitiorisque malitiae, et certe ante 
peccatum, tamen luteum corpus accepit. Quid autem stultius dici potest 
quam per istum solem ut in uno mundo unus esset, non decore pulchritudinis,
vel etiam saluti rerum corporalium consuluisse artificem Deum, sed hoc 
potius evenisse, quia una anima sic peccaverat, ut tali corpore mereretur 
includi? Ac per hoc si contigisset ut non una sed duae, imo non duae sed 
decem vel centum similiter aequaliterque peccassent, centum soles haberet 
hic mundus, quod ut non fieret, non opificis provisione mirabili ad rerum 
corporalium salutem decoremque consultum est, sed contigit potius tanta 
unius animae progressione peccantis, ut sola corpus tale mereretur. Non 
plane animarum de quibus nesciunt quid loquantur, sed eorum ipsorum qui 
talia sapiunt multum longe a veritate et merito est coercenda progressio.
          CAPUT XXXII. De eodem errore et de igne aeterno, ex libro Responsionis 
ad consulta Orosii presbyteri.
Usque adeo igitur in eo quod ex nihilo fecit voluntas non nihil dicitur, 
ut ipsa praecipue commendetur. Nam cui dicitur: Subest enim tibi cum voles 
posse, sive adsit unde fiat, sive non adsit, sat est voluntas, ubi summa 
est potestas. Quomodo ergo in eo quod de nihilo creatur, voluntas creantis 
nihil esse perhibetur, cum propter ea de nihilo creari aliquid possit, 
quia voluntas creantis, etiam sine materia, sibi sufficit? Quod si forte 
non solum animam, sed nullam omnino creaturam volunt fateri ex nihilo factam, 
ideo quoniam quidquid Deus fecit, voluntate
fecit, quae voluntas utique non est nihil, respiciant unde secundum corpus 
factus sit homo. Certe enim, sicut Scriptura testatur, eum de limo vel 
de pulvere terrae Deus fecit, et proculdubio voluntate fecit. Nec tamen 
voluntas Dei pulvis aut limus est. Sicut ergo in eo quod ex limo factum 
est, quamvis voluntate sit factum, non est voluntas limus, ita in eo quod 
ex nihilo factum est, quamvis voluntate sit factum, non est voluntas nihil. 
Jam vero quod dolendum addidisti, ex Priscilliani haeresi ad errorem Origenis 
apud vos homines fuisse delapsos, nec ab illa peste potuisse sanari nisi 
et ipsa medicina morbidum aliquid intulisset, non est quidem dolor iste 
culpandus. Veritas enim debuit, non falsitas pellere falsitatem: nam hoc 
mutare est malum, non evitare. Verumtamen
quia de ipso Deo, creaturarum omnium conditore, hoc est de ipsa coaeterna 
et incommutabili Trinitate, ab eis qui ad vos libros Origenis attulerant, 
id traditum esse commemoras quod veritas habet, contra quam veritatem Priscillianus 
Sabellianum antiquum dogma restituit, ubi ipse Pater qui Filius, qui et 
Spiritus sanctus perhibetur, hoc iste pejor, quod etiam de anima ita sentit, 
ut non eam propriam velit habere naturam, sed de ipso. Deo tanquam particulam 
defluere, et tam deformiter inquinari atque in deterius commutari, cum 
Manichaeis audeat affirmare: non parum boni ex libris illis provincia vestra 
percepit, in ea re maxime in qua capitaliter erratur, de Creatore quippe 
non de creatura tam falsa et tam nefaria sentiuntur. Sive ergo in
hanc fidem qui deviaverant restituti sunt, sive qui eam nondum noverant 
illarum disputationum lectione didicerunt, hoc se gaudeant didicisse quod 
sanum est. Quod autem et in eis erroris est, quanquam te cognovisse jam 
videam, tamen quemadmodum contra talia disseratur, ibi melius discere poteris, 
ubi error ipse et olim exortus est, et non olim proditus. Quantum possum 
tamen etiam ego commoneo, ut de diaboli angelorumque ejus correctione, 
et in pristinum statum reparatione, sapere nihil audeas: non quia diabolo 
et daemonibus invidemus, et eo modo quasi vicem malevolentiae rependimus, 
cum illi non ob aliud nisi invidentiae stimulis agitati nostra itinera 
quibus in Deum tendimus perturbare conentur, sed quia ultimae sententiae 
summi et veracissimi judicis
ex nostra praesumptione nihil addere debemus. Ipse enim se similibus eorum 
esse dicturum praedixit: Ite in ignem aeternum, qui paratus est diabolo 
et angelis ejus; nec movere debet ut [hoc] loco aeternum pro diuturno accipiamus 
quod alibi scriptum est in aeternum et in saeculum saeculi. Latinus quippe 
interpres noluit dicere in aeternum et in aeternum aeterni: sed quoniam 
id quod αἰών Graece dicitur, et saeculum et aeternum interpretari potest, 
commodius alii interpretes transtulerunt in saeculum et in saeculum saeculi, 
sed non hoc dictum est ubi dictum est: Ite in ignem aeternum. Non enim 
dictum est αἰῶνα, sed αἰώνιον: quod si a saeculo declinatum esset, saeculare 
Latine diceretur, non aeternum, quod nemo unquam
interpres ausus est dicere. Quapropter licet Latine saeculum cum aliquo 
fine intelligatur, aeternum vero nisi id quod sine fine est non soleat 
appellari; αἰών autem Graece, aliquando aeternum, aliquando saeculum significare 
intelligatur, tamen quod ex hoc nomine derivatur et appellatur αἰώνιον, 
ipsi Graeci, quantum existimo, non solent intelligere nisi id quod non 
habet finem: nos autem sive αἰῶνα sive αἰώνιον non solemus dicere nisi 
aeternum, sed αἰῶνα dicimus et saeculum, αἰώνιον autem non nisi aeternum. 
Quamvis quidam interdum etiam 28 aeternale audeant dicere, ne Latinae linguae 
deesse videatur ab eodem nomine derivatio, et fortasse quidem secundum 
morem Scripturarum inveniant isti aliquid etiam αἰώνιον dictum, quod sine 
fine non sit: sicut Deus in libris Veteris Testamenti assidue
dicit: Hoc vobis erit legitimum aeternum, quod Graecus habet αἰώνιον, cum 
de talibus sacramentis eo modo saepe praeciperet quae finem fuerant habitura. 
Quae si diligentius dicta intelligantur, ea fortasse quae illis sacramentis 
significabantur finem non erant habitura; ita enim, ne longius abeam, dicimus 
aeternum Deum, non utique istas duas brevissimas syllabas, sed quod eis 
significatur. Et dixit Apostolus tempora aeterna, priora et antiqua, quod 
in Graeco legitur pro χρόνων αἰωνίων. Ad Titum enim scribens ait: Spem 
vitae aeternae quam promisit non mendax Deus ante tempora aeterna. Cum 
autem retrorsum tempora a constitutione mundi habere videantur initium, 
quomodo sunt aeterna, nisi quia aeterna dixit, quae ante se non habent 
ullum tempus? Sed quisquis prudenter
advertit quod dictum est, Ite in ignem aeternum, illud esse dictum quod 
non habet finem, a contrario probat eo ipso loco evangelieo de vita aeterna, 
quam justi accepturi sunt, non enim et ipsa habet finem. Ita enim conclusit: 
Sic ibunt illi in ambustionem aeternam, justi autem in vitam aeternam, 
in utroque Graecus αἰώνιον habet. Si misericordia nos provocat credere 
non futurum impiorum sine fine supplicium, quid de praemio justorum credituri 
sumus, cum in utraque parte, eodem loco, eadem sententia, eodem verbo pronuntietur 
aeternitas? An iterum etiam justos ex illa sanctificatione et vita aeterna 
in peccatorum immunditiam atque in mortem relapsuros esse dicemus? Absit 
hoc a Christianae fidei sanitate. Utrumque igitur sine fine dictum est 
aeternum, hoc est
αἰώνιον, ne cum diaboli poenas doleamus, et de regno Christi dubitemus. 
Postremo si aeternum et aeternale, hoc est αἴων et αἰώνιον, sub utroque 
intellectu in Scripturis poni solet, aliquando sine fine, aliquando cum 
fine, quid de illis prophetae verbis responsuri sumus, ubi scriptum est: 
Vermis eorum non morietur, et ignis eorum non exstinguetur? qualiscunque 
poena significata sit nomine vermis atque ignis, certe si non morietur 
nec exstinguetur, sine fine praedicta est.
          CAPUT XXXIII. Quomodo accipiendum sit: Omnis creatura ingemiscit 
et parturit usque adhuc. Ex eodem libro Responsionis ad Orosium presbyterum.
Porro de sole et luna caeterisque sideribus quod
coelestia sint corpora videmus, quod animata sint non videmus: de divinis 
hoc libris legatur et credimus: nam testimonium ex Apostoli Epistola quod 
ab eis dici solere posuisti, etiam de solis hominibus intelligi potest; 
quoniam in unoquoque homine est omnis creatura, non universaliter sicut 
est coelum et terra, et omnia quae in eis sunt, sed generatim quodammodo: 
quia et rationalis in illo est, quam vel probantur habere angeli vel creduntur, 
et ut ita dicam sensualis, qua et bestiae non carent; utuntur enim sensibus 
et sensualibus motibus ad appetenda utilia et vitanda contraria: et vitalis 
privata sensu, qualis adverti in arboribus potest. Nam et in nobis sine 
sensu nostro fiunt corporis incrementa, et capilli nec cum praeciduntur 
sentiunt, et tamen crescunt. Jam vero
ipsa corporalis creatura evidentius apparet in nobis, quae licet exterra 
facta atque formata sit, insunt tamen illi ex omnibus hujus corporei mundi 
elementis quaedam particulae ad temperiem valetudinis (nam et calore membra 
vegetantur qui est ab igne, cujus etiam lux per oculos emicat, et aere 
venarum discursus quas arterias vocant atque spiramenta pulmonis implentur, 
et humor nisi esset, nulla sputamenta confluerent, vitamque absumeret siccitas, 
nam et ipse sanguis humido lapsu alias venas replens, quasi rivis et fluminibus, 
per cuncta diffunditur); ita nullum est creaturae genus quod non in homine 
possit agnosci. Ac sic omnis creatura in eo congemiscit et dolet, revelationem 
filiorum Dei exspectans, quae per corporis etiam resurrectionem, etsi non 
in omnibus
hominibus, omnis tamen a corruptionis servitute liberabitur, quia et in 
singulis omnis est, et si quo alio modo melius, potest idem locus apostolicarum 
litterarum intelligi. Non tamen ex iisdem verbis consequens est ut solem 
et lunam et sidera congemiscere credamus, donec in saeculi fine a corruptionis 
servitute liberentur. Sane quoniam dixi de divinis libris legatur et credimus: 
ne te forsitan fallat quod de libro sancti Job proferre assolent, qui haec 
asserunt, ubi scriptum est: Quomodo erit homo justus coram Domino? vel 
quomodo se mundabit natus de muliere? si lunae praecipit et non lucet, 
nec stellae sunt mundae ante eum, quanto magis putredo homo et filius hominis 
vermis! Hinc enim volunt intelligi, et rationalem spiritum habere stellas, 
et mundas non
esse a peccato, sed ideo in coelis esse, quia majorem vel meliorem locum 
minor culpa promeruerit. Non pro auctoritate divina istam sententiam recipiendam 
esse: existimo: non enim eam ipse Job enuntiavit, cui singulare quodammodo 
testimonium divinitus perhibetur quod non peccaverit labiis suis ante Dominum, 
sed unus ex ejus amicis qui consolatores malorum dicti sunt, omnes et divina 
sententia reprobati. Sicut autem in Evangelio quamvis verum sit omnino 
quod dicta sint, non tamen omnia quae dicta sunt vera esse creduntur, quoniam 
multa a Judaeis falsa et impia dicta esse verax Evangelii Scriptura testatur, 
sic in hoc libro ubi multae personae locutae esse narrantur, non solum 
quid dicatur
sed a quo etiam dicatur considerandum est, ne passim quae in sancto libro 
quolibet scripta sunt recipientes cogamur fateri, quod absit, vera et justa 
fuisse quae marito sancto mulier insipiens suggerebat, ut aliquid adversus 
Deum loquens ab illa intolerabili poena moriendo liberaretur. Quod non 
ideo dixerim, quia illi amici a Domino reprobati, et ab ipso sancto Dei 
servo merito culpati, nihil veri loqui potuerunt, sed quia non omnia quae 
locuti sunt vera putanda sunt. Quamvis enim adversum Job nihil verum dixerint, 
potest tamen etiam ex eorum verbis aliquam sanam sententiam in testimonium 
veritatis assumere, qui novit sapienter dicta discernere. Sed quando inquirentes 
probari nobis aliquid volumus testimonio sanctorum eloquiorum,
non nobis dicatur credendum esse etiam quod in Evangelio scriptum est, 
si forte evangelista eum hoc dixisse commemorat cui fides habenda non est. 
Nam dictum est illic a Judaeis Domino Christo: Nonne verum dicimus, quia 
Samaritanus es, et daemonium habes? quam vocem tanto amplius detestamur, 
quanto nobis Christus est charior: emissam tamen esse a Judaeis dubitare 
non possumus, qui evangelicam narrationem verissimam credimus; ita nec 
evangelistae derogamus fidem scribenti, et Judaei vocem blasphemantis horremus. 
Nec solum impiis et nefandis hominibus, sed nec ipsis in fide parvulis 
adhuc rudibus et indoctis qui forte ibi loquentes commemorantur tanquam 
canonicae 29 auctoritati accommodamus fidem. Neque enim quia ille cujus 
caeci
nati oculos Dominus aperuerat ait, Scimus quia peccatores Deus non exaudit, 
ideo istam sententiam pro evangelica auctoritate sic debemus accipere, 
ut ipsis in Evangelio verbis Domini resistamus, qui eum qui dixit, Domine, 
propitius esto mihi peccatori, magis justificatum descendisse de templo 
quam pharisaeum justitias suas commemorantem atque jactantem divina voce 
firmavit. Nec succenseat iste recens illuminatus in carne quod eum diximus 
in suae fidei tirocinio, quando adhuc quis esset qui eum sanaverat nesciebat, 
minus circumspectam protulisse sententiam quia peccatores Deus non exaudit, 
cum ipsi apostoli prae caeteris electi, et Domini lateribus cohaerentes, 
ejusque ore pendentes, multa reperiantur improbanda dixisse, quae commemorare 
prolixum
est: ita ut beatus Petrus de quibusdam verbis suis, non solum reprehendi, 
sed etiam Satanas appellari meruerit. Quanquam in comparatione justitiae 
Dei, sic nec sancti in coelis angeli justi esse dicantur, non mihi videtur 
importuna sententia, non quia ut hoc essent a justitia lapsi sunt, sed 
quia facti sunt et Deus non sunt, tantumque spiritalis luminis habere non 
possunt, quantum habet ipse a quo facti sunt. Ubi enim summa justitia, 
ibi summa sapientia, et hoc Deus est, de quo dictum est: Soli sapienti 
Deo. Sed alia quaestio est, quantum justitiae ipsius capiant angeli, quantumque 
non capiant. Cujus enim participatione justi sunt, ejus comparatione nec 
justi sunt. Sed alia est, ut dixi, ista quaestio, alia de sideribus,
et sole et luna, utrum vel rationales habeant spiritus in his conspicuis 
corporibus lucidisque, quae corpora esse qui dubitat, quid sit omnino corpus 
ignorat. Neque ista multum ad nos pertinent, ut ea summo studio indagare 
curemus quae remota sunt a sensibus nostris et ab intellectu infirmitatis 
humanae, nec in ipsis Scripturis ita posita, ut nobis eorum sit mandata 
cognitio; imo vero ne praecipiti suspicione, in fabulas sacrilegas irruamus, 
clamat Scriptura divina: Altiora te ne quaesieris, et fortiora te ne scrutatus 
fueris. Sed quae tibi praecepit Dominus, illa cogita semper: ut magis in 
istis temeraria praesumptio, quam cauta ignoratio culpanda videatur. Certe 
ait Apostolus: Sive sedes, sive dominationes, sive principatus, sive potestates. 
Esse itaque sedes, sive dominationes,
principatus, potestates in coelestibus apparatibus firmissime credo, et 
differre inter se aliquid indubitata fide teneo. Sed quo me contemnas, 
quem magnum putas esse doctorem, quaenam ista sint, et quid inter se differant 
nescio, nec ea sane ignorantia periclitari me puto, sicut in obedientia, 
si Domini praecepta neglexero, et ideo puto spiritu Dei per auctores nostros 
scriptores sanctorum eloquiorum, non plene exposita, sed raptim tacta atque 
perstricta, ut si cui forte tali quales nos sumus per altiorem revelationem 
aliquid hujusmodi fuerit demonstratum, non se inferiores fuisse credat 
eos per quos nobis canonicarum Scripturarum sancta praeconia ministrata 
sunt. Quantum enim quisque sciendo profecerit, tanto se infra illas litteras 
inveniet, quas Deus
tanquam firmamentum supra omnia humana corda constituit.
          CAPUT XXXIV. Item ex libro de Haeresibus, de errore Origenis.
Alios autem Origenianos continuo subjiciens Epiphanius: Origeniani, inquit, 
alii, qui etiam et Adamantii tractatoris qui et mortuorum resurrectionem 
repellunt, Christum autem creaturam et spiritum sanctum introducentes [illius 
qui et mortuorum resurrectionem negant: Christum autem et Spiritum sanctum 
creaturam dicunt]; paradisum autem et coelos, et alia omnia allegorizantes. 
Haec quidem de Origene Epiphanius, sed qui eum defendunt, unius ejusdemque 
substantiae esse dicunt docuisse Patrem
et Filium et Spiritum sanctum; neque resurrectionem repulisse mortuorum, 
quamvis eum et in istis convincere studeant qui ejus plura legerunt. Sed 
sunt hujus Origenis alia dogmata, quae catholica Ecclesia omnino non recipit, 
in quibus nec ipsum falso arguit, nec potest ab ejus defensoribus falli. 
Maxime de Purgatione et Liberatione, ac rursus post longum tempus ad eadem 
mala revolutione rationalis universae creaturae. Quis enim catholicus Christianus 
vel indoctus non vehementer exhorreat eam quam dicit purgationem malorum, 
id est etiam eos qui hanc vitam in flagitiis et facinoribus et sacrilegiis 
atque impietatibus quamlibet maximis finierunt, ipsum etiam postremo diabolum 
et angelos
ejus, quamvis post longissima tempora, purgatos atque liberatos regno Dei 
lucique restitui; et rursus post longissima tempora omnes qui liberati 
sunt ad haec mala denuo relabi et reverti, et has vices alternantes beatitudinum 
et miseriarum rationalis creaturae semper fuisse, semper fore? De qua vanissima 
impietate adversum philosophos a quibus ista didicit Origenes in libris 
de Civitate Dei diligentissime disputavi, ac idem in duodecimo.
          CAPUT XXXV. Contra eos qui revolutionis circuitus induxerunt, 
ex libro XII de Civitate Dei.
Quapropter quod nos modo quaerimus post quinque millia, et quod [quod amplius] 
excurrit, annorum,
possent et posteri etiam post annorum sexcenties millies eadem curiositate 
requirere, si in tantum haec mortalitas hominum exoriendo et obcubando 
[occumbendo], et imperita perseveraret infirmitas. Potuerunt et qui fuerunt 
ante nos ipsis recentibus hominis creati temporibus istam movere quaestionem. 
Ipse denique primus homo vel post pridie [postridie], vel eodem die, posteaquam 
factus est, potuit inquirere cur non ante sit factus, et quandocunque antea 
factus esset, non vires tunc alias, et alias nunc, vel etiam postea, ista 
definitio rerum temporalium controversia reperiret. Hanc autem se philosophi 
mundi hujus non aliter putaverunt posse vel debere dissolvere, nisi ut 
circuitus temporum inducerent, quibus eadem semper fuisse novata atque 
repetita
in rerum natura, atque ita deinceps fore sine cessatione asseverarent volumina 
venientium et praetereuntium saeculorum, sive in mundo permanente isti 
circuitus fierent, sive certis intervallis oriens et occidens mundus eadem 
semper, quasi nova quae transacta et ventura sunt exhiberet. A quo ludibrio 
prorsus immortalem animam, etiam cum sapientiam perceperit, liberare non 
possunt, euntem sine cessatione ad falsam beatitudinem, et ad veram miseriam 
sine cessatione redeuntem. Quomodo enim vera beatitudo est, de cujus nunquam 
aeternitate confunditur [confiditur], dum anima venturam miseriam, aut 
imperitissime in veritate nescit, aut infelicissime in beatitudine pertimescit? 
Aut si ad miserias nunquam ulterius reditura, ex his ad beatitudinem pergit, 
fit
ergo aliquid novi in tempore quod finem non habet temporis. Cur ergo non 
et mundus, cur non et homo factus in mundo, ut illi nescio qui falsi circuitus, 
a falsis sapientibus fallacibusque comperti, in doctrina sana, tramite 
recti itineris vitentur? Nam quidam et illud quod legitur in libro Salomonis 
qui vocatur Ecclesiastes: « Quid est quod fuit? ipsum quod erit; 30 et 
quid est quod factum est? ipsum quod fiet; et non est omne recens sub sole: 
quis loquatur et dicat: Ecce hoc novum est, jam fuit in saeculis quae fuerunt 
ante nos; » propter hos circuitus in eadem redeuntes et in eadem cuncta 
revocantes dictum intelligi volunt, quod ille aut de his rebus dixit de 
quibus superius loquebatur, hoc est de generationibus allis euntibus, aliis 
venientibus, de solis anfractibus, de torrentium
lapsibus, aut certe de omnium rerum generibus quae oriuntur atque occidunt. 
Fuerunt enim homines ante nos, sunt et nobiscum, erunt et post nos. Itaque 
animantia, vel arbusta, monstra quoque ipsa quae inusitata nascuntur, quamvis 
inter se diversa sint, et quaedam eorum semel facta narrentur, tamen secundum 
id quod generaliter miracula et monstra sunt, utique et fuerunt et erunt, 
nec recens et novum est ut monstrum sub sole nascatur. Quamvis haec verba 
quidem sic intellexerint, tanquam in praedestinatione Dei jam facta fuisse 
omnia, sapiens ille voluisset intelligi: et ideo nihil recens esse sub 
sole. Absit autem a recta fide ut his Salomonis verbis illos circuitus 
significatos esse credamus, quibus illi putant sic eadem temporum temporaliumque 
rerum
volumina repeti, ut verbi gratia, sicut isto saeculo Plato philosophus 
in urbe Atheniensi, et in ea schola quae Academia dicta est, discipulos 
docuit, ita per innumerabilia retro saecula, multum quidem prolixis intervallis, 
sed tamen certis, et idem Plato, et eadem civitas, et eadem schola, iidemque 
discipuli repetiti, et per innumerabilia deinde saecula repetendi sint. 
Absit, inquam, ut nos ista credamus. Semel enim Christus mortuus est pro 
peccatis nostris; surgens jam non moritur, mors ei ultra non dominabitur, 
et nos post resurrectionem semper cum Domino erimus; cui modo dicimus quod 
sacer admonet psalmus: Tu, Domine, servabis nos, et custodies nos a generatione 
hac in aeternum. Satis autem istis existimo convenire quod sequitur: In 
circuitu impii ambulabunt,
non quia per circulos quos opinantur eorum vita est recursura, sed quia 
modo talis est erroris eorum via, id est falsa doctrina. Quid autem mirum 
est si in his circuitibus errantes, nec aditum nec exitum inveniunt, quia 
genus humanum atque ista nostra mortalitas, nec quo initio coepta sit sciunt, 
nec quo fine claudatur, quandoquidem altitudinem Dei penetrare non possunt, 
quia cum ipse sit aeternus et sine initio, ab aliquo tamen initio exorsus 
est tempora, et hominem quem nunquam antea fecerat, fecit in tempore, non 
tamen novo et repentino, sed immutabili aeternoque consilio? Quis hanc 
valeat altitudinem investigabilem investigare, et inscrutabilem perscrutari, 
secundum quam Deus hominem temporalem, ante quem nemo unquam
hominum fuit, non mutabili voluntate in tempore condidit, et genus humanum 
ex uno multiplicavit, quandoquidem psalmus ipse, cum praemisisset atque 
dixisset: Tu, Domine, servabis nos, et custodies nos a generatione hac 
in aeternum, ac deinde percussisset eos in quorum stulta impiaque doctrina 
nulla liberationis et beatitudinis animae servatur aeternitas, continuo 
subjiciens: In circuitu impii ambulabunt, tanquam ei diceretur: Quid ergo 
tu credis, sentis, intelligis? Nunquidnam existimandum est subito Deo placuisse 
hominem facere quem nunquam antea infinita retro aeternitate fecisset, 
cui nihil novi accidere potest, in quo mutabile aliquid non est? continuo 
respondit, ad ipsum Deum loquens: Secundum altitudinem tuam multiplicasti 
filios hominum. Sentiant,
inquit, homines quod putant, et quod eis placet opinentur et disputent, 
secundum altitudinem tuam quam nullus hominum potest nosse multiplicasti 
filios hominum. Valde quippe altum est et semper Deum fuisse, et hominem 
quem nunquam fecerat ex aliquo tempore primum facere voluisse, nec consilium 
voluntatemque mutasse.
          CAPUT XXXVI. Contra id quod dicunt: Unde diabolo primum voluntas 
mala, cum bonus a Deo creatus esset. Item ex libro XII de Civitate Dei.
Deus qui summe est, atque ob hoc ab illo facta est omnis essentia quae 
non summe est, quia neque illi aequalis esse deberet, quae de nihilo facta 
esset, neque ullo modo esse posset, si ab illo facta non esset,
nec ullorum vitiorum offensione vituperandus, et omnium naturarum consideratione 
laudandus est; proinde causa beatitudinis angelorum bonorum ea verissima 
reperitur, quod ei adhaerent qui summe est. Cum vero causa miseriae malorum 
angelorum quaeritur, ea merito occurrit, quod ab illo qui summe est aversi 
ad seipsos conversi sunt qui non summe sunt, et hoc vitium quid aliud quam 
superbia nuncupatur? Initium quippe omnis peccati superbia. Noluerunt ergo 
ad illum custodire fortitudinem suam, et qui magis essent, si ei qui summe 
est adhaererent, se illi praeferendo, id quod minus est praetulerunt. Hic 
primus defectus et prima inopia, primumque vitium ejus naturae quae ita 
creata est, ut nec summe esset, et tamen ad beatitudinem habendam eo qui
summe est frui posset, a quo aversa, non quidem nulla, sed tamen minus 
esset, atque ob hoc misera fieret. Hujus porro malae voluntatis causa efficiens 
si quaeratur, nihil invenitur. Quid est enim quod facit voluntatem malam, 
cum ipsa faciat opus malum? ac per hoc mala voluntas efficiens est operis 
mali. Malae autem voluntatis efficiens nihil est: quoniam si res aliqua 
est, aut habet aut non habet aliquam voluntatem; si habet, aut bonam profecto 
habet aut malam: si bonam, quis ita desipiat ut dicat quod bona voluntas 
faciat voluntatem malam? Erit enim, si ita est, bona voluntas causa peccati, 
quo absurdius putari nihil potest; si autem res ista quae putatur facere 
voluntatem malam, ipsa quoque habet voluntatem malam, etiam eam quae fecerit 
res consequenter interrogo.
Atque ut sit aliquis inquirendi modus, causam primae malae voluntatis inquiro. 
Non est enim prima voluntas mala, quam fecit voluntas mala, sed illa prima 
est quam nulla fecit. Nam si praecessit a qua fieret, illa prior est quae 
alteram fecit: si respondetur quod eam nulla res fecerit, et ideo semper 
fuerit, quaero utrum in aliqua natura fuerit? si enim in nulla fuit, omnino 
non fuit; si autem in aliqua, vitiabat eam et corrumpebat, eratque illi 
noxia, ac per hoc bono privabat, et ideo in mala natura voluntas mala esse 
non poterat, sed in bona, mutabili tamen, cui vitium hoc nocere posset; 
si enim non nocuit, non utique vitium fuit. Ac per hoc nec mala voluntas 
fuisse dicenda est: porro si nocuit bonum auferendo
vel minuendo, utique nocuit. Non igitur esse potuit sempiterna voluntas 
mala in ea re in qua bonum naturale praecesserat quod mala voluntas nocendo 
posset adimere. Si ergo non erat sempiterna, quis eam fecerit quaero? Restat 
ut dicatur quod ea res fecerit malam voluntatem, in qua nulla voluntas 
fuit. Haec utrum superior sit requiro, an inferior, an aequalis, sed si 
superior utique melior: quomodo ergo nullius, ac non potius bonae voluntatis? 
hoc idem profecto et aequalis: duo quippe, quandiu sunt pariter voluntatis 
bonae, non facit alter in altero voluntatem malam. Relinquitur ut inferior 
res, cui nulla voluntas est, fecerit angelicae 31 naturae quae prima peccavit 
voluntatem malam. Sed etiam res ipsa quaecunque est inferior usque ad
infimam terram, quoniam natura et essentia est, proculdubio bona est, habens 
modum et speciem suam in genere atque ordine suo. Quomodo ergo res bona 
efficiens est voluntatis malae? Quomodo ergo, inquam, bonum est causa mali? 
Cum enim se voluntas relicto superiore ad inferiora convertit, efficitur 
mala, non quia malum est quo se convertit, sed quia perversa est ipsa conversio: 
idcirco non res inferior voluntatem malam facit, sed rem inferiorem prave 
atque inordinate ipsa, quia [quae] facta est, appetivit. Si enim aliqui 
duo, aequaliter affecti animo et corpore, videant unius corporis pulchritudinem, 
qua visa unus eorum ad illicite fruendum moveatur, alter in voluntate pudica 
stabilis perseveret, quid putamus esse causae ut in illo fiat, in illo 
non fiat voluntas mala, quae
illam res [rem] fecit in quo facta est? Neque enim pulchritudo illa corporis, 
nam eam non fecit in ambobus (quandoquidem amborum non dispariliter occurrit 
aspectibus). An caro intuentis causa est (intuentis in causa est]? cur 
non et illius? An vero animus? cur non utriusque? ambos enim et animo et 
corpore aequaliter affectos fuisse praediximus? An dicendum est alterum 
eorum occulta maligni spiritus suggestione tentatum, quasi non eidem suggestioni 
et qualicunque suasioni propria voluntate consenserit? Hanc igitur consensionem, 
hanc malam quam male suadenti adhibuit voluntatem, quae in eo res fecerit 
quaerimus. Nam ut hoc quoque impedimentum absit, a quaestione tollatur, 
si eadem tentatione ambo tententur, et unus ei cedat atque consentiat, 
alter idem
qui fuerat perseveret, quid aliud apparet, nisi unum noluisse, alterum 
voluisse a castitate deficere? Unde? nisi propria voluntate, ubi eadem 
fuerat in utroque corporis et animi affectio, amborum oculis pariter visa 
est eadem pulchritudo, ambobus pariter institit occulta tentatio. Propriam 
igitur in uno eorum voluntatem malam quae res fecerit scire volentibus, 
si bene intueantur nihil occurrit: si enim dixerimus quod ipse eam fecerit, 
quid erat ipse ante voluntatem malam, nisi natura bona, cujus auctor Deus 
[bonus] qui est immutabile [incommutabile] bonum? Qui ergo dicit eum qui 
consentit tentanti atque suadenti, cui non consentit alius, ad illicite 
utendum pulchro corpore, quod videndo ambobus pariter adfuit (cum ante
illam visionem ac tentationem, similes ambo animo et corpore fuerint) ipsum 
sibi fecisse voluntatem malam, quia utique bonus ante voluntatem malam 
fuerit, quaerat cur eam fecerit, utrum quia natura est, an quia ex nihilo 
facta est, et inveniet voluntatem malam non ex eo esse incipere quod natura 
est, sed ex eo quod de nihilo facta natura est. Nam si natura causa est 
voluntatis malae, quid aliud cogimur dicere, nisi a bono fieri malum, et 
bonum esse causam mali? Siquidem a natura bona fit voluntas mala, quod 
unde fieri potest ut natura bona, quamvis mutabilis, antequam habeat voluntatem 
malam, faciat aliquid mali, hoc est ipsam voluntatem malam? Nemo igitur 
quaerat efficientem causam malae voluntatis: non enim est efficiens, sed 
deficiens, quia nec illa
effectio, sed defectio: deficere namque ab eo quod summe est ad id quod 
minus est, hoc est incipere habere voluntatem malam. Causas porro defectionum 
istarum, cum efficientes non sint, ut dixi, sed deficientes, velle in venire, 
tale est ac si quisquam vellet videre tenebras vel audire silentium, quod 
tamen utrumque nobis notum est. Neque illud nisi per oculos, neque hoc 
nisi per aures, non sane in specie, sed in speciei privatione. Nemo ergo 
ex me scire quaerat quod me nescire scio, nisi forte ut nescire discat 
quod scire non posse sciendum est. Ea quippe quae non in specie, sed in 
ejus privatione sciuntur, si dici aut intelligi potest, quodammodo nesciendo 
sciuntur, ut sciendo nesciantur. Cum enim acies etiam oculi corporalis 
currit per species corporales, nusquam tenebras
videt, nisi ubi coeperit non videre: ita etiam non ad aliquem alium sensum, 
sed ad solas aures pertinet non ad sentire silentium, quod tamen nullo 
modo nisi non audiendo sentitur; sic species intelligibiles mens quidem 
nostra intelligendo conspicit, sed ubi deficiunt nesciendo condiscit, Delicta 
enim quis intelligit? Hoc scio, naturam Dei, nunquam, nusquam, nulla ex 
parte posse deficere, et ea posse deficere quae ex nihilo facta sunt, quae 
tamen quando magis sunt, et bona faciunt, tunc enim aliquid faciunt [cum] 
causas habent efficientes, in quantum autem deficiunt et ex hoc mala faciunt 
(quid enim tunc faciunt nisi vana?), causas habent deficientes. Itemque 
scio, in quo fit mala voluntas, id in eo fieri quod, si nollet, non fieret, 
et ideo non necessarios sed voluntarios
defectus justa poena consequitur. Deficitur enim non ad mala, sed male, 
id est non ad malas naturas, sed ideo male, quia contra ordinem naturarum 
ab eo quod summe est ad id quod minus est. Neque enim auri vitium est avaritia 
[vel cupiditas], sed hominis perverse amantis aurum, justitia derelicta, 
quae incomparabiliter auro debuit anteponi. Nec luxuria vitium est pulchrorum 
suaviumque corporum, sed animae perverse amantis corporeas voluptates, 
neglecta temperantia, qua rebus spiritaliter pulchrioribus et incorruptibiliter 
suavioribus coaptamur. Nec jactantia vitium est laudis humanae, sed animae 
perverse amantis laudari ab hominibus, spreto testimonio conscientiae. 
Nec superbia vitium est dantis potestatem,
vel ipsius etiam potestatis, sed animae perverse amantis potestatem suam, 
potentioris justiore [justitia] contempta. Ac per hoc qui perverse amat 
cujuslibet naturae bonum, etiamsi adipiscatur, ipse fit in bono malus, 
et miser meliore privatus. Cum ergo malae voluntatis efficiens naturalis, 
vel, si dici potest, essentialis nulla sit causa, ab ipsa quippe incipit 
spirituum mutabilium malum, quo minuitur atque depravatur naturae bonum, 
nec talem voluntatem facit, nisi defectio qua deseritur Deus, cujus defectionis 
etiam causa utique deficit: si dixerimus nullam esse efficientem causam, 
etiam voluntatis bonae, cavendum est ne voluntas bona bonorum angelorum 
non facta, sed Deo coaeterna esse credatur. Cum ergo [enim] ipsi facti 
sint, quomodo non illa
facta esse dicitur: porro quia facta est, utrum cum ipsis facta est an 
sine illa fuerunt prius? Sed si cum ipsis, non dubium quod ab illo facta 
sit a quo et ipsi, simulque ut facti sunt, ei a quo facti sunt amore cum 
quo facti sunt [quo facti sunt] adhaeserunt, eoque sunt isti ab illorum 
societate discreti, quod illi in eadem bona voluntate manserunt, isti ab 
ea deficiendo mutati sunt, mala scilicet voluntate, hoc ipso quod a bona 
defecerunt, a qua non defecissent, nisi utique voluissent. Si autem boni 
angeli fuerunt prius sine voluntate bona, eamdemque in se ipsis Deo non 
operante fecerunt, ergo meliores a se ipsis quam ab illo facti sunt? Absit. 
Quid enim erant sine bona voluntate, nisi mali? Aut si propterea non mali 
quia nec mala voluntas eis inerat (neque enim ab ea quam
nondum coeperant habere defecerant), certe nondum tales, nondum tam boni 
quam esse cum bona voluntate coeperunt. Aut si non potuerunt seipsos facere 
meliores quam eos ille fecerat (quo nemo melius quidquam facit), profecto 
et bonam voluntatem, qua meliores essent, nisi operante adjutorio Creatoris, 
habere non possent. Et cum id egit eorum voluntas bona, ut non ad seipsos 
qui minus erant, sed ad illum qui summe est converterentur, eique adhaerentes 
magis essent, ejusque participatione sapienter beateque viverent, quid 
aliud ostenditur, 32 nisi voluntatem bonam, quamlibet bonam, inopem fuisse, 
in solo desiderio remansuram, nisi ille qui bonam naturam ex nihilo sui 
capacem fecerat, ex seipso faceret, implendo meliorem prius faciens, excitando 
avidiorem?
nam et hoc discutiendum est, si boni angeli ipsi in se fecerunt voluntatem 
bonam, utrum aliqua eam, a nulla voluntate fecerunt? Si nulla, utique nec 
fecerunt; si aliqua, utrum mala an bona? si mala, quomodo esse potuit mala 
voluntas bonae voluntatis effectrix? si bona, jam ergo habebant, et istam 
quis fecerat, nisi ille qui eos cum bona voluntate, id est cum amore casto 
quo illi adhaererent creavit, simul [in] eis et condens naturam et largiens 
gratiam? unde nisi [sine] bona voluntate, hoc est Dei amore, nunquam sanctos 
angelos fuisse credendum est. Isti autem qui cum boni creati essent, tamen 
mali sunt, mala propria voluntate, quam bona natura non fecit, nisi cum 
a bono sponte defecit, ut mali causa
non sit bonum, sed defectus a bono, aut minorem acceperunt amoris divini 
gratiam, quam illi qui in eadem perstiterunt: aut si utrique boni aequaliter 
creati sunt, istis mala voluntate cadentibus, illi amplius adjuti ad eam 
beatitudinis plenitudinem unde se nunquam casuros certissimi fierent pervenerunt, 
sicut jam etiam in libro quem sequitur iste, tractavimus. Confitendum est 
igitur cum debita laude Creatoris, non ad solos sanctos homines pertinere, 
verumetiam de sanctis angelis posse dici, quod charitas Dei diffusa sit 
in eis, per Spiritum sanctum qui datus est eis: nec tantum hominum, sed 
primitus praecipueque angelorum bonum esse quod scriptum est: Mihi autem 
adhaerere Deo bonum est. Hoc bonum quibus commune est, habent et cum illo 
cui adhaerent, et
inter se sanctam societatem, et sunt una civitas Dei, eademque vivum sacrificium 
ejus, vivumque templum ejus, cujus pars quae conjungenda immortalibus angelis 
ex mortalibus hominibus congregatur, et nunc mutabiliter [mortalitor] peregrinatur 
in terris, vel in eis qui morte obiere secretis animarum receptaculis sedibusque 
requiescit.
          CAPUT XXXVII. Diabolum ab ipso primordio creaturae a suo creatore 
per superbiam apostatasse, ex libro XI de Genesi ad litteram.
Quando ergo dejecerit superbia diabolum, ut naturam suam bonam prava voluntate 
perverteret, Scriptura non dicit: ante tamen factum fuisse, et ex hac eum 
homini invidisse, ratio manifesta declarat.
In promptu est enim omnibus haec [hoc] intuentibus, non ex invidentia superbiam 
nasci, sed ex superbia potius invidentiam. Non autem frustra putari potest 
ab initio temporis diabolum superbia cecidisse, nec fuisse ullum antea 
tempus quo cum angelis sanctis pacatus vixerit et beatus: sed ab ipso primordio 
creaturae a suo Creatore apostatasse, ut illud quod Dominus ait, Ille homicida 
erat ab initio, et in veritate non stetit, utrumque ab initio intelligamus, 
non solum quod homicida fuit, sed etiam quod in veritate non stetit. Et 
homicida quidem, ab illo initio ex quo homo potuit occidi, non autem potuit 
occidi antequam esset qui occideretur; ab initio ergo homicida diabolus, 
quia ipse occidit hominem primum, ante quem nullus hominum fuit. In veritate 
autem
non stetit, et hoc ab initio, ex quo ipse creatus est, qui staret, si stare 
voluisset.
          CAPUT XXXVIII. Qualiter intelligendum sit illud Isaiae: Quomodo 
cecidit de coelo Lucifer, etc. Item ex eodem libro XI de Genesi ad litteram.
Quod [quomodo] ergo putatur nunquam diabolus in veritate stetisse, nunquam 
cum angelis beatam duxisse vitam, sed ab ipso suae conditionis initio cecidisse, 
non sic accipiendum est, ut non propria voluntate depravatus, sed malus 
a bono Deo creatus putetur: alioquin non ab initio cecidisse diceretur: 
neque enim cecidit si talis est factus. Sed factus continuo [continuo pro 
statim] se a luce veritatis
avertit superbia tumidus, et propriae potestatis delectatione corruptus, 
unde beatae atque angelicae vitae dulcedinem non gustavit, quam non utique 
acceptam fastidivit, sed nolendo accipere deseruit et amisit. Proinde nec 
sui casus praescius esse potuit, quoniam sapientia pietatis est fructus. 
Ille autem continuo impius, consequenter et mente caecus, non ex eo quod 
acceperat cecidit, sed ex eo quod acciperet si subdi voluisset Deo: quod 
profecto quia noluit, et ab eo quod accepturus erat cecidit, et potestatem 
illius sub quo esse noluit non evasit: factumque in illo est pondere meritorum, 
ut nec justitiae possit lumine delectari, nec ab ejus sententia liberari. 
Quod ergo per Isaiam prophetam in eum dicitur, Quomodo cecidit de coelo 
Lucifer mane oriens, contritus est in terram
qui mittebat ad omnes gentes? Tu autem dixisti sensu tuo: In coelum ascendam, 
super sidera coeli ponam thronum meum, sedebo in monte excelso, su per 
montes excelsos qui sunt ab aquilone; ascendam super nubes, ero similis 
Altissimo; nunc autem ad inferos descendes, et caetera quae in figura regis 
velut Babylonis in diabolum dicta intelliguntur. Plura in ejus corpus conveniunt, 
quod etiam de humano genere congregat [congruebat], et in eos maxime qui 
ei per superbiam cohaerent, apostatando a mandatis Dei. Sicut enim qui 
erat diabolus, homo dictus est, ut in Evangelio, inimicus homo hoc fecit; 
ita qui homo erat, diabolus dictus est, ut rursus in Evangelio: Nonne ego 
vos duodecim elegi, et unus ex vobis diabolus est? Et sicut corpus Christi, 
quod est
Ecclesia, dicitur Christus, sicut illud est: Vos Abrahae semen estis, cum 
paulo superius dixisset: Abrahae dictae sunt promissiones et semini ejus; 
non dicit ex [in] seminibus tanquam in multis, sed tanquam in uno, et semini 
tuo, quod est Christus; et iterum: Sicut enim corpus unum est, et membra 
habet multa, omnia autem membra corporis, cum sint multa, unum est corpus, 
ita et Christus; eodem modo etiam corpus diaboli, cui caput est diabolus, 
id est ipsa impiorum multitudo, maximeque eorum qui a Christo vel de Ecclesia 
sicut de coelo decidunt, dicitur diabolus, et in ipsum corpus figurate 
multa dicuntur, quae non tam capiti quam corpori membrisque conveniunt. 
Itaque Lucifer, qui mane oriebatur et cecidit, potest intelligi apostatarum 
genus vel a Christo, vel ab Ecclesia,
quod ita convertitur ad tenebras, amissa luce quam portabat: quemadmodum 
qui convertuntur ad Deum de tenebris ad lucem transeunt, id est qui fuerunt 
tenebrae lux fiunt. Item in figura principis Tyri per Ezechiel prophetam, 
in diabolum dicta intelliguntur: Tu es signaculum similitudinis, et corona 
decoris; in deliciis paradisi Dei fuisti, omni lapide pretioso ornatus 
es, etc. Quae non tam in ipsum principem spiritum nequitiae quam in corpus 
ejus dicta conveniunt. Paradisus enim dicta est Ecclesia, sicut legitur 
in Cantico canticorum: Hortus conclusus, fons signatus, puteus aquae vivae, 
paradisus cum fructu pomorum. Inde cecidere, vel aperta et corporali separatione 
omnes haeretici, vel occulto
et spiritali, quamvis in ea corporaliter esse videantur, omnes conversi 
ad vomitum suum, cum post remissionem peccatorum paululum ambulassent in 
via justitiae, in quibus facta sunt posteriora deteriora 33 prioribus, 
et quibus expediebat non cognoscere viam justitiae, quam cognoscentes retrorsum 
reflecti a tradito sibi sancto mandato. Hanc pessimam generationem Dominus 
describit cum dicit spiritum nequam exire ab homine, et cum aliis septem 
redire, et in domum quam mundatam jam invenerat intrare, ut sint novissima 
hominis illius pejora prioribus. Tali enim generi hominum, quod jam factum 
est corpus diaboli, possent haec verba congruere: A die qua creatus est 
[es tu] cum Cherub, id est cum sede Dei, quae interpretatur multiplicata 
scientia, et posui te
in monte sancto Dei, hoc est in Ecclesia; unde est: Et exaudivit me de 
monte sancto suo; fuisti in medio lapidum flammeorum, id est sanctorum 
spirituum ferventium, lapidum vivorum; ambulasti sine vitio tu in diebus 
tuis ex quo die creatus est [es tu], donec inventa sunt delicta tua in 
te
          CAPUT XXXIX. Contra eos qui dicunt: Cur creaverit Deus hominem 
quem peccaturum esse praescierat? ex eodem libro XI de, Genesi ad litteram.
Si ergo quaeritur cur Deus tentari permiserit hominem, quem tentatori consensurum 
esse praesciebat, altitudinem quidem consilii ejus penetrare non possum, 
et longe supra vires meas hoc esse confiteor. Est ergo aliqua causa fortassis 
occultior, quae
melioribus sanctioribusque referatur [reservatur], illius gratia potius 
quam meritis eorum: sed tamen quantum vel donat sapere, vel sinit dicere, 
non mihi videtur magnae laudis futurum fuisse hominem, si propterea posset 
bene vivere, quia nemo male vivere suaderet: cum et in natura posse, et 
in potestate haberet [habeat] velle non consentire suadenti, adjuvante 
tamen illo qui superbis resistit, humilibus autem dat gratiam. Cur itaque 
tentari non sineret, quem consensurum esse [ipse] praesciebat? Cur id facturus 
esset propria voluntate per culpam, et ordinandus esset illius aequitate 
per poenam, ut etiam sic ostenderet animae superbae, ad eruditionem futurorum 
sanctorum, quam recte ipse uteretur animarum voluntatibus etiam malis, 
cum illae perverse uterentur
naturis bonis. Nec arbitrandum est quod esset hominem dejecturus iste tentator, 
nisi praecessisset in anima hominis quaedam elatio comprimenda, ut per 
humiliationem peccati, quam de se falso praesumpserit disceret. Verissime 
quippe dictum est: Ante ruinam exaltatur cor, et ante gloriam humiliatur, 
et hujus forte hominis vox est in psalmo: Ego dixi in abundantia mea: Non 
movebor in saeculum [aeternum]. Deinde jam expertus quid mali habeat superba 
praesumptio propriae potestatis, et quid boni adjutorium gratiae Dei: Domine, 
inquit, in voluntate tua praestitisti decori meo virtutem, avertisti autem 
faciem tuam a me, et factus sum conturbatus; sed sive illud de hoc homine, 
sive de alio dictum est [sit],
extollenti se tamen animae, et nimium tanquam de propria virtute praefidenti, 
etiam experimento poenae fuerat demonstrandum quam non bene se habeat facta 
natura, si afficientur cesserit [a faciente recesserit]. Hinc enim etiam 
maxime commendatur quale bonum sit Deus, quando nulli ab eo recedenti bene 
est, quia et qui gaudent in mortiferis voluptatibus, esse sine dolorum 
timore non possunt. Et qui omnino malum desertionis suae, majore superbiae 
stupore non sentiunt, miseriores prorsus apparent [aliis qui haec discernere 
noverunt], ut si nolunt recipere medicinam talia devitandi, valeant ad 
exemplum quo possint talia devitari. Sicut enim apostolus Jacobus dicit: 
Unusquisque tentatur a concupiscentia sua abstractus et illectus; deinde 
concupiscentia cum
conceperit, parit peccatum, peccatum autem cum consummatum fuerit, generat 
mortem. Unde sanato superbiae tumore resurgitur, si voluntas quae ante 
experimentum defuit ut permaneretur cum Deo saltem post experimentum adsit 
ut redeatur ad Deum. Si autem quidam moventur de hac primi hominis tentatione, 
quod eam fieri permiserit Deus, quasi nunc non videant universum genus 
humanum diaboli insidiis sine cessatione tentari, cur et hoc permittit 
Deus? an quia probatur et exercetur virtus, et est palma gloriosior non 
consensisse tentatum, quam non potuisse tentari, cum etiam ipsi, qui deserto 
Creatore eunt post tentatorem, magis magisque tentent eos qui in verbo 
Dei permanent praebentque illis contra cupiditatem devitationis exemplum, 
et incutiant
contra superbiam timorem pium? Unde dicit Apostolus: Intendens te ipsum 
ne et tu tenteris. Mirum est enim quantum istum [cur tamen ista] humilitas 
qua subdimur Creatori, ne tanquam ejus adjutorio non egentes de nostris 
viribus praesumamus, per Scripturas omnes divinas cura continua [omnibus] 
commendatur. Cum ergo etiam per injustos justi ac per impios pii proficiant, 
frustra dicitur, non crearet Deus quos praesciebat [malos futuros, nec 
enim non crearet quos praesciebat] bonis profuturos, ut et inutiles [utiles] 
eorum bonis voluntatibus exercendis admonendisque nascantur, et juste pro 
sua mala voluntate puniantur; talem, inquiunt, faceret hominem, qui nollet 
omnino peccare. Ecce nos concedimus meliorem esse naturam quae omnino peccare 
nolit,
concedant et ipsi non esse malam naturam quae sic facta est ut posset non 
peccare si nollet, et justam esse sententiam qua punita est quae voluntate, 
non necessitate, peccavit. Sicut ergo ratio vera docet meliorem esse creaturam 
quam prorsus nihil delectat illicitum, ita ratio vera nihilominus docet 
etiam illam bonam esse quae habet in potestate illicitam delectationem 
si exstiterit ita cohibere, ut non solum de caeteris licitis recteque factis, 
verum etiam de ipsius pravae delectationis cohibitione laetetur. Cum ergo 
haec natura bona sit, illa melior, cur illam solam et non utramque potius 
faceret Deus? Ac per hoc qui parati erant [paraverant] de illa sola Deum 
laudare, uberius eum debent laudare de utraque: illa quippe
est in sanctis angelis, haec in sanctis hominibus. Qui autem sibi partes 
iniquitatis elegerunt, laudabilemque naturam culpabili voluntate depravarunt, 
non quia praesciti sunt, ideo creari minime debuerunt, habent enim et ipsi 
locum suum, quem in rebus impleant pro utilitate sanctorum; nam Deus nec 
justitia cujusquam recti hominis eget, quanto minus iniquitate perversi? 
Quis autem sobria consideratione dicat melius non creari quem praesciebat 
ex alterius iniquitate posse corrigi, quam crearet etiam quem praesciebat 
pro sua iniquitate debere damnari? Hoc est enim dicere: Melius non esset 
qui alterius malo bene utendo misericorditer coronaretur, quam esset etiam 
malus qui pro suo merito juste puniretur. Cum enim ratio certa demonstrat 
duo quaedam non
aequalia bona, sed unum superius, alterum inferius, non intelligunt tardi 
corde cum dicunt utrumque tale esse, nihil se aliud dicere, quam solum 
illum [illud] esset. Ac sic cum aequare volunt genera, bonorum numerum 
minuunt: et immoderate augendo unum genus, alterum tollunt. Quis autem 
hos audiret, si dicerent quoniam excellentior sensus est videndi quam audiendi, 
quatuor oculi essent et aures non essent? Ita si excellentior est creatura 
illa rationalis, quae sine ullius poenae comparatione, sine ulla superbia 
Deo subditur: alia [aliqua] vero in hominibus ita creata est, ut in se 
Dei beneficium non possit agnoscere, nisi alterius videndo supplicium, 
ut non altum sapiat, sed timeat, idem non de se praefidet, sed confidat 
in Deum; quis recte intelligens dicat
talis esse ista qualis illa, nec videat se nihil aliud dicere quam non 
esset ista, sed sola esset illa? Quod si inerudite atque insipienter dicitur, 
cur ergo non crearet Deus etiam quos malos futuros esse praesciebat, volens 
ostendere iram et demonstrare potentiam suam, et ob hoc sustinens in multa 
patientia vasa irae quae perfecta sunt in perditionem, ut notas 34 faceret 
divitias gloriae suae in vasa misericordiae, quae paravit in gloriam, sic 
enim qui gloriatur, non nisi in Domino gloriatur, cum cognoscit non suum 
sed illius esse, non solum ut sit, verumetiam ut non nisi ab illo bene 
sibi sit, a quo habet ut sit? Nimis itaque importune dicitur: Non essent 
quibus Deus tantam beneficientiam misericordiae suae tribueret, si aliter 
esse non possent nisi essent et hi in quibus
vindictae justitiam demonstraret. Cur enim non utrique potius essent, quando 
in utrisque et bonitas Dei et aequitas jure praedicatur? At enim si Deus 
vellet, etiam isti boni essent; quanto melius hoc Deus voluit ut quod vellent 
essent: sed boni non infructuose, mali autem impune non essent, et in eo 
ipso aliis utiles essent! Sed praesciebat quod eorum futura [factura] esset 
voluntas mala. Praesciebat sane, et quia falli non potest ejus praescientia, 
ideo non ipsius, sed eorum est voluntas mala. Cur ergo eos creavit quos 
tales futuros esse praesciebat? Quia, sicut praevidit quid mali essent 
facturi, sic etiam praevidit de malis factis eorum quid boni esset ipse 
facturus: sic enim eos fecit, ut eis relinqueret
unde et ipsi aliquid facerent, quo quidquid etiam culpabiliter eligerent, 
illum de se laudabiliter operante invenirent, a se quippe habent voluntatem 
malam, ab illo autem, et naturam bonam, et justam poenam, sibi debitum 
locum, aliis exercitationis adminiculum et timoris exemplum. Sed posset, 
inquit, etiam ipsorum voluntatem in bonum convertere, quoniam omnipotens 
est. Cur ergo non fecit? quia noluit. Cur noluerit penes ipsum est: debemus 
enim non plus sapere quam oportet sapere. Puto tamen paulo ante satis nos 
ostendisse non parvi boni esse rationalem creaturam, etiam istam quae malorum 
comparatione cavet malum. Quod genus bonae creaturae utique non esset, 
si omnium malas voluntates Deus in bonum convertisset, et nulli iniquitati 
poenam
debitam infligeret, ac sic non esset nisi solum illud genus quod nullo 
vel peccati vel supplicii malorum comparatione proficeret: ita velut aucta 
numerositate excellentioris generis, ipsorum generum bonorum numerus minueretur. 
Ergo, inquiunt, est aliquid in operibus Dei quod alterius malo indigeat 
quo proficiat ad bonum? Itane obsurduerunt et excaecati sunt homines, nescio 
quo studio contentionis, ut non audiant vel videant quibusdam punitis quam 
plurimi corrigantur? Quis enim paganus, quis Judaeus, quis haereticus, 
non hoc in domo sua quotidie probet? Verum cum venitur ad disputationem 
inquisitionemque veritatis, nolunt advertere sensus suos homines, ex quo 
opere divinae providentiae in eos veniat imponendae commotio disciplinae, 
ut si non corriguntur qui puniuntur, eorum tamen exemplo caeteri metuant,
valeatque ad eorum salutem justa pernicies aliorum. Num [Nunquid] enim 
malitiae eorum vel nequitiae Deus auctor est, de quorum justa poena consulit, 
quibus hoc modo consulendum esse constituit? non utique, sed cum eos vitiis 
propriis malos futuros esse praesciret, non eos tamen creare destitit, 
utilitati deputans eorum quos in hoc genere [ita] creavit, ut ad bonum 
proficere nisi malorum comparatione non possent. Si enim non essent, nulli 
rei utique prodessent: parumne boni actum est, ut sint qui certe illi generi 
utiles sunt? Quod genus quisquis non vult ut sit, nihil aliud agit, nisi 
ut ipse in eo non sit. Magna opera Domini, exquisita in omnes voluntates 
ejus. Praevidet bonos futuros, et creat; praevidet malos futuros, et creat, 
seipsum ad fruendum praebens bonis,
multa munerum suorum largiens, et malis misericorditer ignoscens, juste 
ulciscens itemque misericorditer ulciscens, juste ignoscens, nihil metuens 
de cujusquam malitia, nihil indigens de cujusquam justitia, nihil sibi 
consulens etiam de poenis malorum. Cur ergo non permitteret tentari nominem, 
illa tentatione prodendum [probandum], convincendum, puniendum, cum superba 
concupiscentia propriae potestatis quod conceperat pareret, suoque fetu 
confunderetur, justoque supplicio a superbiae atque inobedientiae malo 
posteros deterreret, quibus ea scribenda et annuntianda parabantur? Si 
autem quaeritur cur potissimum per serpentem diabolus tentare permissus
sit, jam hoc significandi gratia factum esse, quem non admoneat Scriptura 
tantae auctoritatis, tantae divinitatis documentis agens in prophetando, 
quantis effectis jam mundus impletus est? Non quo diabolus aliquid ad instructionem 
nostram significare voluerit, sed cum accederet ad tentandum, non posset 
nisi permissus, num per aliud posset nisi per quem permittebatur accedere? 
Quidquid igitur serpens ille significavit, ei providentiae tribuendum est, 
sub qua et ipse diabolus suam quidem habet cupiditatem nocendi, facultatem 
autem non nisi quae datur ad subvertenda ac perdenda vasa irae, ad humilianda 
sive probanda vasa misericordiae. Natura itaque serpentis unde sit novimus. 
Produxit terra in verba Dei omnia pecora et bestias et serpentes, quae 
universa
creatura habens in se animam vivam, irrationalem, universae rationali creaturae, 
sive bonae, sive malae voluntatis, lege divini ordinis subdita est; quid 
ergo mirum, si per serpentem aliquid agere permissus est diabolus, cum 
daemonia in porcos intrare Christus ipse permiserit? Magis de ipsa natura 
diaboli scrupulosius quaeri solet, quam totam quidem haeretici, offensi 
molestia malae voluntatis ejus, alienare conantur a creatura summi et veri 
Dei, et alterum ei dare principium, quod sit contra Deum; non enim valent 
intelligere omne quod est, in quantum aliqua substantia est, et bonum esse, 
et nisi ab illo vero Deo a quo omne bonum est esse non posse; malam vero 
voluntatem inordinate moveri, bona inferiora superioribus praeponendo, 
atque ita factum esse ut rationalis
creaturae spiritus, sua potestate propter excellentiam delectatus, tumesceret 
superbia, priusquam caderet a beatitudine spiritalis paradisi, et invidentia 
contabesceret. In quo tamen bonum est hoc ipsum quod vivit, et vivificat 
corpus, sive aerium, sicut ipsius diaboli vel daemonum spiritus; sive terrenum, 
sicut hominis anima cujusvis etiam maligni atque perversi. Ita dum nolunt 
[volunt] aliquid quod Deus fecerit propria voluntate peccare, ipsius Dei 
substantiam dicunt primo necessitate et post inexpiabiliter voluntate corruptam 
atque perversam; sed de istorum dementissimo errore alias jam multa diximus. 
In hoc autem opere quaerendum est secundum sanctam Scripturam quid de diabolo 
dicendum sit. Primo utrum ab initio ipsius mundi, sua potestate delectatus
abstiterit ab illa societate et charitate, qua beati sunt angeli qui fruuntur 
Deo, an aliquo tempore in sancto coetu fuerit angelorum etiam ipse pariter 
justus et pariter beatus. Nonnulli enim dicunt ipsum ei fuisse casum a 
supernis sedibus, quod inviderit homini facto ad imaginem Dei. Porro autem 
invidia sequitur superbiam, non praecedit. Non enim causa superbiendi est 
invidia [invidentia], sed causa invidendi superbia. Cum igitur superbia 
sit amor excellentiae propriae, invidia vero sit odium felicitatis alienae, 
quid unde nascatur satis in promptu est: amando enim quisque excellentiam 
suam, vel paribus invidet, quod ei coaequentur; vel inferioribus, ne sibi 
coaequentur; vel superioribus, quod eis non coaequetur. Superbiendo
igitur invidus, non invidendo quisque superbus est. Merito initium omnis 
peccati superbiam Scriptura definivit dicens: Initium omnis peccati superbia. 
Cui testimonio non inconvenienter aptatur etiam illud quod Apostolus ait: 
Radix omnium malorum est avaritia, si avaritiam generalem intelligamus, 
qua quisque appetit aliquid amplius quam oportet propter excellentiam suam, 
et quemdam propriae rei amorem. Cui sapienter nomen Latina lingua indidit, 
cum appellavit privatam, quod potius a detrimento 35 quam ab incremento 
dictum elucet. Omnis enim privatio minuit; unde itaque vult eminere superbia, 
inde in angustias egestatemque contruditur, cum ex communi ad proprium 
damnoso amore redigitur. Specialis autem avaritia, quae usitatius appellatur
amor pecuniae, cujus nomine Apostolus per speciem genus significans, universalem 
avaritiam volebat intelligi dicendo: Radix omnium malorum est avaritia; 
hac [hinc] enim et diabolus cecidit, qui utique non amavit pecuniam, sed 
propriam potestatem. Proinde perversus sui amor privat sancta societate 
turgidum spiritum, eumque coarctat miseria, jam per iniquitatem satiari 
cupientem. Hinc alio loco cum dixisset: Erunt enim homines seipsos amantes, 
continuo subjecit amatores pecuniae, ab illa generali avaritia, cujus superbia 
caput est, ad hanc specialem descendens, quae propria hominum est. Neque 
enim essent etiam homines amatores pecuniae, nisi eo se putarent excellentiores, 
quo ditiores. Cui morbo contraria charitas non quaerit quae sua sunt, id 
est
non privata excellentia laetatur; merito ergo et non inflatur. Hi duo amores 
quorum alter sanctus est, alter immundus; alter socialis, alter privatus; 
alter communi utilitati consulens propter supernam societatem, alter etiam 
rem communem in potestatem propriam redigens propter arrogantem dominationem; 
alter subditus; alter aemulus Deo; alter tran quillus, alter turbulentus; 
alter pacificus, alter seditiosus; alter veritatem laudibus errantium praeferens, 
alter quoquomodo laudis avidus; alter amicalis, alter invidus; alter hoc 
volens proximo quod sibi, alter subjicere proximum sibi; alter propter 
proximi utilitatem regens proximum, alter propter suam, et hi duo ordines 
praecesserunt in angelis; alter in bonis, alter in malis, et distinxerunt 
conditas in genere
humano civitates duas, sub admirabili et ineffabili providentia Dei cuncta 
quae creat [creata sunt] administrantis, alteram justorum, alteram iniquorum: 
quarum etiam quadam temporali commixtione peragitur saeculum, donec ultimo 
judicio separentur: et altera conjuncta angelis bonis, in regno [cum rege] 
suo vitam consequatur aeternam, altera conjuncta angelis malis, in ignem 
cum rege suo mittatur aeternum.
          CAPUT XL. De ligno scientiae boni et mali, ex libro VIII de Genesi 
ad litteram.
Sequitur ut videamus de ligno scientiae dignoscendi bonum et malum: prorsus 
et hoc lignum erat visibile
et corporale, sicut arbores caeterae: quod ergo lignum esset non est dubitandum, 
sed cur hoc nomen acceperit requirendum. Mihi autem etiam atque etiam consideranti 
dici non potest, quantum placeat illa sententia, non fuisse illam arborem 
cibo noxiam; neque enim qui fecerat omnia bona valde, in paradiso instituerit 
aliquid mali; sed malum fuisse homini transgressionem praecepti. Oportebat 
autem ut homo, sub Domino Deo positus, alicunde prohiberetur, ut ei promerendi 
Dominum suum virtus esset ipsa obedientia, quam possum verissime dicere 
solam esse virtutem omni creaturae rationali agenti sub Dei potestate: 
primumque esse et maximum vitium tumoris, ad ruinam sua potestate velle 
uti, cujus vitii nomen est inobedientia. Non esset ergo
unde se homo Dominum habere cogitaret atque sentiret, nisi ei aliquid juberetur. 
Arbor itaque illa non erat mala, sed appellata est scientiae dignoscendi 
bonum et malum, quia si post prohibitionem ex illa homo ederet, in illa 
erat praecepti futura transgressio, in qua homo per experimentum poenae 
disceret quid interesset inter obedientiae bonum et inobedientiae malum. 
Proinde et hoc non in figura dictum, sed vere quoddam lignum accipiendum 
est; cui non de fructu vel pomo quod inde nasceretur, sed ex ipsa re nomen 
impositum est quae illo contra vetitum tacto fuerat secutura.
          CAPUT XLI. Item de eodem ligno, ex eodem libro VIII de Genesi 
ad litteram.
Si aliquid mali esset lignum illud, unde prohibuit hominem Deus, ejus ipsius 
mali natura venenatum videretur ad mortem. Quia vero ligna omnia in paradiso 
bona plantaverat, qui fecit omnia bona valde, nec ulla ibi natura mali 
erat, quia nusquam est mali ulla natura: quod diligentius si Dominus voluerit 
disseremus, cum de illo serpente dicere coeperimus. Ab eo ligno quod malum 
non erat prohibitus est, ut ipsa per se praecepti conservatio bonum illi 
esset, et transgressio malum. Nec potuit melius et diligentius demonstrari 
[commendari] quantum malum sit sola inobedientia, cum ideo reus iniquitatis 
factus est homo, quia eam rem tetigit contra prohibitionem, quam si non 
prohibitus tetigisset, non utique peccasset.
Nam qui dicit, verbi gratia, Noli tangere hanc herbam, si forte venenosa 
est, mortemque praenuntians si tetigerit, sequitur quoque [quidem] mors 
contemptorem praecepti, sed etiam si nemo prohibuisset atque ille tetigisset, 
nihilominus utique moreretur: illa quippe res contraria saluti vitaeque 
ejus non esset, sive inde vetaretur, sive non vetaretur: item cum quisque 
prohibet eam rem tangi, quae non quidem tangenti, sed illi qui prohibuit 
obesset, velut, si quisquam in alienam pecuniam misisset manum prohibitus 
ab eo cujus erat illa pecunia, ideo esset prohibito peccatum, quia prohibenti 
poterat esse damnosum. Cum vero illud tangitur quod nec tangenti obesset, 
si non prohiberetur ne cuiquam alteri
quandolibet tangeretur, quare prohibitum est, nisi ut ipsius per se bonum 
obedientiae et ipsius malum per se inobedientiae monstraretur? denique 
a peccante nihil aliud appetitum est, nisi non esse sub dominatione, quando 
illud amissum est in quo ne amitteretur sola deberet jussio dominantis 
attendi, quae si sola attenderetur quid aliud quam Dei voluntas attenderetur? 
quid aliud quam Dei voluntas amaretur? quid aliud quam Dei voluntas humanae 
voluntati praeponeretur? Dominus quidem cur jusserit viderit, faciendum 
est a serviente quod jussit, et tunc forte videndum est a promerente cur 
jusserit. Sed tamen ut causam jussionis hujus non diutius requiramus, si 
haec ipsa magna est utilitas homini quod Deo servit, jubendo Deus utile 
facit quidquid
jubere voluerit, de quo metuendum non est ne jubere quod inutile est possit. 
Nec fieri potest ut voluntas propria non grandi ruinae pondere super hominem 
cadat, si eam voluntati superioris extollendo praeponat. Hoc expertus est 
homo contemnens praeceptum Dei, et hoc experimento didicit quid interesset 
inter bonum et malum, bonum scilicet obedientiae, malum autem inobedientiae, 
id est superbiae, contumaciae, perversae imitationis Dei, et noxiae libertatis. 
Hoc autem in quo ligno accidere potuit, ex ipsa re, ut jam supra dictum 
est, nomen accepit. Malum enim nisi experimento non sentiremus, quia nullum 
esset si non fecissemus. Neque enim ulla natura mali est, sed amissio boni 
hoc nomen accepit. Bonum quippe incommutabile Deus est, homo autem,
quantum ad ejus naturam in qua eum Deus condidit pertinet, bonum est quidem, 
sed incommutabile non est ut Deus. Mutabile autem bonum quod est post incommutabile 
bonum, melius bonum fit cum bono incommutabili adhaeserit, amando atque 
serviendo rationabili et propria voluntate. Ideo quippe et haec [hoc] magni 
boni natura est, quia 36 et hoc accepit ut possit summi boni adhaerere 
naturae, quod si noluerit, bono se privat, et hoc ei malum est, unde per 
justitiam Dei etiam cruciatus consequitur. Quid enim tam iniquum, quam 
ut bene sit desertori boni? Neque ullo modo fieri potest ut ita sit, sed 
aliquando amissi superioris boni non sentitur malum, cum habetur quod amatum 
est inferius bonum. Sed divina justitia est ut qui voluntate amisit
quod amare debuit, amittat cum dolore quod amavit, dum naturarum creator 
ubique laudetur. Adhuc enim est bonum, quod dolet amissum bonum, nam nisi 
aliquod bonum remansisset in natura, nullus boni amissi dolor esset in 
poena. Cui autem sine mali experimento placet bonum, id est [ut] antequam 
boni amissionem sentiat, eligat tenere ne amittat, supra [super] omnes 
homines praedicandus est. Sed hoc nisi cujusdam singularis laudis esset, 
non illi puero tribueretur qui ex genere Israel factus Emmanuel nobiscum 
Deus, reconciliavit nos Deo hominum et Dei homo mediator; Verbum apud Deum, 
caro autem apud nos; Verbum caro inter Deum et nos. De illo quippe propheta 
dicit: Priusquam sciat
puer bonum aut malum, contemnet malitiam, ut eligat bonum. Quomodo quod 
nescit aut contemnit aut eligit, nisi quia haec duo sciuntur, aliter per 
prudentiam boni, aliter per experientiam mali? Per prudentiam boni malum 
scitur, etsi non sentitur. Tenerur enim bonum ne amissione ejus sentiatur 
malum. Item per experientiam mali scitur bonum, quoniam quid amiserit sentit, 
cui de bono amisso male fuerit. Priusquam sciret ergo puer experientia 
[per experientiam] aut bonum quo careret, aut malum quod boni amissione 
sentiret, contempsit malum ut eligeret bonum, id est noluit amittere quod 
habebat, nec sentire [Ed. Ben., ne sentiret] amittendo quod amittere non 
debeat [debebat]. Singulare exemplum obedientiae, quippe qui non venit 
facere voluntatem suam,
sed voluntatem ejus a quo missus est, non sicut ille qui elegit facere 
voluntatem suam, non ejus a quo factus est. Merito sicut per unius inobedientiam 
peccatores constituti sunt multi, ita et per unius obedientiam justi constituuntur 
multi. Quia sicut in Adam omnes moriuntur, sic et in Christo omnes vivificabuntur. 
Frustra autem nonnulli acute obtusi sunt, cum requirunt quomodo potuerit 
appellari lignum dignoscentiae boni et mali, antequam in eo transgressus 
esset homo praeceptum, atque ipsa experientia dignoscreet quid interesset 
inter bonum quod amisit et malum quod admisit. Lignum enim tale nomen accepit, 
ut eo secundum prohibitionem non tacto caveretur quod eo contra prohibitionem 
tacto sentiretur. Neque enim quia inde contra praeceptum manducaverunt,
ideo factum est illud lignum dignoscentiae boni et mali, sed utique etiamsi 
obedientes essent et nihil inde contra praeceptum usurpassent, id recte 
vocaretur quod ibi eis accideret si usurpassent; quemadmodum si vocaretur 
arbor saturitatis, quod inde possent homines saturari, nunquid si nemo 
accessisset, ideo nomen illud esset incongruum, quandoquidem, cum accederent 
et saturarentur, tunc probarent quando hoc [quam haec] recte arbor illa 
vocaretur? Et quomodo, inquiunt, intelilgeret homo quod ei dicebatur lignum 
dignoscentiae boniet mali, quando ipsum malum quid esset omnino nesciebat? 
Hoc qui sapiunt parum attendunt quemadmodum a contrariis notis sic pleraque 
intelligantur ignota, ut etiam verba rerum quae non sunt cum in loquendo
interponuntur nullus caliget auditor (hoc enim quod omnino non est, nihil 
vocatur), et has duas syllabas nemo non intelligit qui Latine audit et 
loquitur (unde nisi cum sensus intuetur id quod est, et ejus privatione 
quid etiam non sit agnoscit), sic et inane cum dicitur, intuendo corporis 
plenitudinem, privatione ejus tanquam contraria quid dicatur inane intelligimus, 
sicut audiendi sensu, non solum de vocibus, verum etiam de silentio judicamus. 
Sic ex vita quae inerat homini posset ejus cavere contrarium, id est vitae 
privationem, quae mors vocatur, et ipsam causam qua perderet quod amabat, 
id est quodlibet factum suum quo fieret ut amitteret vitam, quibuslibet 
syllabis appellaretur, quemadmodum Latine
cum dicitur peccatum, vel malum, tanquam signum ejus intelligeret quod 
mente discerneret. Nos enim quomodo intelligimus cum dicitur resurrectio, 
quam nunquam experti sumus? Nonne quia sentimus quid sit vivere, ejus rei 
privationem vocamus mortem, unde reditus ad id quod sentimum, resurrectionem 
appellamus, et si quo alio nomine in quacunque lingua id ipsum appellatur? 
Menti utique signum insinuatur in voce loquentium, quo sonante agnoscat 
quod etiam sine signo cogitaret: mirum est enim quemadmodum rerum quas 
habet amissionem etiam inexperta natura devitet; quis enim pecora docuit 
devitationem mortis, nisi sensus vitae? Quis parvulum puerum adhaerescere 
bajulo suo si eum fuerit ex alto jacere minatus [minitatus]? Quod ex quodam 
tempore
incipit, sed tamen antequam aliquid hujusmodi expertus sit. Sic ergo illis 
primis hominibus tam vita erat dulcis, quam profecto amittere devitabant, 
idque ipsum quibuscunque modis vel sonis significantem Deum intelligere 
poterant. Nec aliter eis posset persuaderi peccatum, nisi prius persuaderetur 
eos ex illo facto non esse morituros: id est illud quod habebant et se 
habere gaudebant non amissuros. Unde suo loco loquendum est. Advertant 
itaque, si quos movet quomodo potuerint intelligere inexperta nominantem 
vel minantem Deum, et videant nos omnium inexpertorum nomina, non nisi 
ex contrariis quae jam novimus, si privationum sunt, aut ex similibus, 
si specierum sunt, sine ullo aestu dubitationis agnoscere.
          CAPUT XLII. De bipertito opere providentiae Dei, et in ipso homine 
eadem gemina divini moderaminis operatione, ex libro VIII de Genesi ad 
litteram.
Hinc jam in ipsum mundum velut in quamdam magnam arborem rerum oculus cogitationis 
attollitur, atque in ipso quoque gemina operatio Providentiae reperitur: 
partim naturalis, partim voluntaria. Naturalis quidem per occultam Dei 
administrationem, qua etiam lignis et herbis dat incrementum; voluntaria 
vero per angelorum opera et hominum. Secundum illam primam coelestia superius 
ordinari, inferiusque terrestria luminaria sideraque fulgere, diei noctisque 
vices agitari, aquis terram fundatam
interlui atque circumlui, aerem latius superfundi, arbusta et animalia 
concipi et nasci, et crescere, senescere, occidere, et quidquid aliud in 
rebus interiore naturalique motu geritur. In hac autem altera signa dari, 
doceri, et disci [discere], agros coli, societates administrari, artes 
exercere [exerceri], et quaeque alia sive in superna societate aguntur, 
sive in hac terrena atque mortali, ita ut bonis consulatur, et per nescientes 
malos, inque ipso homine eamdem geminam Providentiae vigere potentiam: 
primo erga corpus 37 naturalem, scilicet eo motu quo fit, quo crescit, 
qua senescit; voluntariam vero qua illi ad victum, tegumentum curationemque 
consulitur. Similiter erga animam naturaliter agitur ut vivat, ut
sentiat: voluntarie vero ut discat, ut consentiat. Sicut autem in arbore 
id agit agricultura forinsecus, ut illud proficiat quod geritur intrinsecus, 
sic in homine secundum corpus ei quod intrinsecus agit natura servit, extrinsecus 
medicina. Itemque secundum animam ut natura beatificetur intrinsecus, doctrina 
ministratur extrinsecus. Quod autem ad arborem colendi negligentia, hoc 
ad corpus medendi incuria, hoc ad animam discendi segnitia: et quod ad 
arborem humor inutilis, hoc ad corpus victus exitiabilis, hoc ad animam 
persuasio iniquitatis. Deus itaque super omnia qui condidit omnia, et regit 
omnia, omnes naturas bonus [bonas] creat, omnes voluntates justus ordinat. 
Quid ergo abhorret a vero, si credamus hominem ita in paradiso constitutum, 
ut operaretur
agriculturam, non labore servili, sed honesta animi voluptate? Quid enim 
hoc opere innocentius vacantibus? et quid plenius magna consideratione 
prudentibus?
          CAPUT XLIII. Quod aeterna Divinitas, nec pro temporibus nec pro 
loco mota, moveat creaturam, ex libro VII de Genesi ad litteram.
Dicimus itaque summum ipsum, verum, unum ac solum Deum Patrem et Filium 
et Spiritum sanctum, id est Deum Verbumque ejus, et utriusque Spiritum, 
Trinitatem ipsam, neque confusam, neque separatam, Deum qui solus habet 
immortalitatem et lucem habitat inaccessibilem, quem nemo hominum vidit, 
nec videre potest, nec locorum vel finito, vel infinito
spatio contineri, nec temporum vel finito vel infinito volumine variari; 
neque enim est in ejus substantia qua Deus est, quod brevius sit in parte 
quam in toto, sicut necesse est esse [de his] quae in locis sunt, aut fuit 
in ejus substantia quod jam non est, vel erit quod nondum est, sicut in 
naturis quae possunt temporis mutabilitatem pati. Hic ergo incommutabili 
aeternitate vivens, creavit omnia simul. Ex quibus currerent tempora, et 
implerentur loca, temporalibusque et localibus rerum motibus saecula volverentur. 
In quibus rebus quaedam spiritalia, quaedam corporalia condidit, formans 
materiam, quam nec alius, nec ullus, sed omnino ipse informem ac formabilem 
instituit, ut formationem suam non tempore sed origine praeveniret. Spiritalem 
autem creaturam corporali
praeposuit, quod spiritalis tantummodo per tempora mutari posset, corporalis 
autem per tempora et loca. Exempli enim gratia, per tempus movetur animus, 
vel reminiscendo quod oblitus erat, vel discendo quod nesciebat, vel volendo 
quod nolebat: per loca autem corpus, vel a terra in coelum, vel a coelo 
in terram, vel ab oriente ad [in] occidentem, vel si quo alio simili modo. 
Omne autem quod movetur per locum, non potest nisi et per tempus simul 
moveri. At non omne quod movetur per tempus, necesse est etiam per locum 
moveri. Sicut ergo substantiam quae movetur per tempus et locum praecedit 
substantia quae tantum per tempus, ita ipsam praecedit illa quae nec per 
locum nec per tempus, ac per hoc sicut per
tempus et locum movet corpus, ipse tantum per tempus motus conditus spiritus, 
ita per tempus movet conditum spiritum ipse nec per tempus nec per locum 
motus conditor spiritus: sed spiritus creatus movet seipsum per tempus, 
et per tempus ad locum corpus: spiritus autem creator movet seipsum, sine 
tempore ac loco, movet conditum spiritum per tempus sine loco, movet corpus 
per tempus et locum. Quocirca quisquis intelligere conatur quemadmodum 
aeternus vere et vere immortalis atque incommutabilis Deus ipse, nec per 
locum nec per tempus motus, moveat temporaliter et localiter creaturam 
suam, non eum puto posse assequi, nisi prius intellexerit quemadmodum anima, 
hoc est spiritus creatus, non per locum, sed tantum per tempus
motus, moveat corpus per tempus et locum. Si enim quod in se ipso agitur 
capere nondum potest, quanto minus illud quod supra est? Affecta quippe 
anima carnalium sensuum consuetudine, etiam seipsam cum corpore per locum 
moveri putat, dum id per locum movet. Quae si possit diligenter inspicere 
tanquam cardines membrorum corporis sui, quemadmodum articulatim dispositi 
sint, a quibus initia motionum nitantur, inveniet ea quae per spatia locorum 
moventur nisi ab eis quae loco fixa sunt non moveri. Non enim movetur solus 
digitus, nisi manus fixa sit a cujus articulo velut immoto cardine moveatur: 
sic tota palma ab articulo cubiti, sic cubitus ab articulo humeri, humerus 
a scapula commovetur: stantibus utique cardinibus quibus motio nitatur, 
it per loci
spatium quod movetur: sic plantae in talo est articulus, quo stante movetur; 
sic cruris in genu et totius pedis in coxa: et nullius membri motus omnino 
est, quem voluntas movet, nisi ab aliquo articuli [articulari] cardine 
quem nutus ejusdem voluntatis primitus figit, ut ab eo quod loci spatio 
non movetur agi valeat quod movetur. Denique nec jam in ambulando pes levatur, 
nisi alius fixus totum corpus ferat, donec ille qui motus est a loco unde 
fertur, ad locum quo fertur imo [immoto] articulo sui cardinis innitatur. 
Porro si in corpore nullum membrum per locum voluntas movet, nisi ab eo 
membri articulo quem non movet, cum et illa pars corporis quae movetur, 
et illa qua fixa sit, ut movenatur corporeas habeant quantitates suas, 
quibus occupent spatia locorum suorum,
quanto magis ipsae animae nutus cui membra deserviunt, ut quod placuerit 
figatur, unde id quod movendum est innitatur, cum anima non sit natura 
corporea, nec locali spatio corpus impleat, sicut aqua utrem sive spongiam, 
sed miris modis ipso incorporeo nutu commixta sit vivificando corpori, 
quod [quo] et imperat corpori quadam intentione, non mole; quanto magis, 
inquam, nutus ipse voluntatis ejus, non per locum movetur ut corpus per 
locum moveat, quando totum per partes movet, nec aliquas loco movet, nisi 
per illas quas loco non movet? Quod si intelligere difficile est, utrumque 
credatur, et quod creatura spiritalis, non per locum mota, moveat corpus 
per locum, et quod Deus, non per tempus motus,
moveat creaturam spiritalem per tempus. Quod si de anima quisque non vult 
hoc credere, quod quidem sine dubio non solum crederet, verumetiam intelligeret, 
si eam posset sicuti est incorpoream cogitare; cui enim non facile occurrat, 
quod per locum non moveatur, quae per loci spatia non distenditur? (quidquid 
autem per loci spatia distenditur, corpus est, ac per hoc consequens est 
ut anima per locum moveri non putetur, si corpus esse non credatur;) sed, 
ut dicere coeperam, si de anima quisque hoc non vult credere, non urgendus 
est; substantiam vero Dei nisi credat nec per tempus, nec per locum moveri, 
nondum perfecte incommutabilem credit. Verum quia omnino incommutabilis 
est illa natura Trinitatis, et ob hoc ita aeterna ut ei aliquid coaeternum 
esse non possit,
ipsa apud seipsam et in seipsa, sine ullo tempore ac loco, movet tamen 
per tempus et locum sibi subditam creaturam, naturas creans bonitate, voluntates 
ordinans potestate, ut in naturis nulla sit quae non ab illo 38 sit, in 
voluntatibus autem, nulla bona cui sit non prosit [F. l. praesit], nulla 
mala sit qua bene uti non possit. Sed quia non omnibus naturis dedit voluntatis 
arbitrium, illae autem quibus dedit potentiores ac superiores sunt, illae 
naturae quae non habent voluntatem subditae sint necesse est illi quae 
habet: et hoc ordinatione Creatoris, qui nunquam ita punit voluntatem malam, 
ut naturae perimat dignitatem. Cum igitur omne corpus et omnis anima irrationalis 
non habeat voluntatis arbitrium, subdita ista sunt eis naturis quae praeditae 
sunt arbitrio voluntatis, nec omnibus
omnia, sed sicut distribuit justitia Creatoris. Ergo Dei providentia, regens 
atque administrans universam creaturam, et naturas, et voluntates, naturas 
ut sint, voluntates autem ut nec infructuose bonae, nec impunite malae 
sint, subdit primitus omnia sibi, deinde creaturam corporalem creaturae 
spiritali, irrationalem rationali, terrestrem coelesti, femineam masculinae, 
minus valentem valentiori, indigentiorem copiosiori. In voluntatibus autem 
bonas sibi, caeteras vero ipsis servientibus sibi, ut hoc patiatur voluntas 
mala quod ex jussu Dei fecerit bona: sive per seipsam, sive per malam in 
rebus duntaxat quae naturaliter sunt etiam malis voluntatibus subditae, 
id est in corporibus. Nam in seipsis voluntates malae habent interiorem 
poenam suam, eamdem ipsam iniquitatem
suam, ac per hoc sublimibus angelis Deo subditae fruentibus, et Deo beate 
servientibus, subdita est omnis natura corporea, omnis irrationalis vita, 
omnis voluntas, vel infirma, vel prava: ut hoc de subditis vel cum subditis 
agant quod naturae ordo poscit, in omnibus jubente illo cui subjecta sunt 
omnia. Proinde illi in illo veritatem incommutabilem vident, et secundum 
eam suas dirigunt voluntates. Fiunt ergo illi participes aeternitatis, 
veritatis, voluntatis ejus semper [voluntatem ejus semper facientes], sine 
tempore et loco, moventur autem ejus imperio etiam temporaliter, illo non 
temporaliter moto: nec ita ut ab ejus contemplatione resiliant aut defluant, 
sed simul et illum sine loco ac tempore contemplantur,
et ejus in inferioribus jussa perficiunt, moventes se per tempus, corpus 
autem per tempus et locum, quantum eorum congruit actioni.
          CAPUT XLIV. Quod non per ipsam Dei substantiam, sed per subditam 
creaturam, et locutio divina ad Adam, et deambulatio in paradiso debeat 
incunctanter intelligi. Item ex libro VIII Genes. ad litteram.
Quod autem attinet ad creaturae angelicae actionem, per quam universarum 
rerum generibus maximeque humano providentia Dei prospicitur, ipsa extrinsecus 
adjuvat, et per illa visa quae similia sunt corporalibus, et per ipsa corpora 
quae angelicae subjacent potestati. Quae cum ita sint, cum Deus omnipotens 
et omnitenens, incommutabili aeternitate, veritate, voluntate,
semper idem, non per tempus nec per locum motus, movet per tempus creaturam 
spiritalem, movet etiam per tempus et locum creaturam corporalem, ut eo 
motu naturas quas intrinsecus substituit etiam extrinsecus administret, 
et per voluntates sibi subditas, quas per tempus, et per corpora sibi atque 
illis voluntatibus subdita, quae per tempus et locum movet, eo tempore 
ac loco, cujus ratio in ipso Deo vita est sine tempore ac loco. Cum ergo 
tale aliquid Deus agit, non debemus opinari ejus substantiam, qua Deus 
est, temporibus locisque commutabilem, aut per tempora et loca mobilem: 
sed in opere divinae providentiae ista cognoscere, non in illo opere quo 
naturas creat, sed in illo quo intrinsecus creatas etiam extrinsecus administrat: 
cum sit ipse nullo locorum vel intervallo,
vel spatio, incommutabili excellentique potentia, et interior omni re, 
quia in ipso sunt omnia, et exterior omni re, quia ipse est super omnia. 
Item nullo tempore, intervallo vel spatio, incommutabili aeternitate, et 
antiquior est omnibus, quia ipse est ante omnia, et novior omnibus, quia 
idem ipse est post omnia. Quapropter cum audimus dicentem Scripturam: Et 
praecepit Dominus Deus Adae dicens: Ab omni ligno quod est in paradiso 
esca edes, de ligno autem cognoscendi bonum et malum, non manducabitis 
de illo: qua die autem ederitis ab eo, morte moriemini. Si modum quaerimus 
quomodo ista locutus sit Deus, modus quidem ipse a nobis proprie comprehendi 
non potest. Certissime tamen tenere debemus Deum, aut per suam substantiam 
loqui, aut per sibi
subditam creaturam, sed per substantiam suam non loqui, nisi ad creandas 
omnes naturas; ad spiritales vero atque intellectuales non solum creandas, 
sed etiam illuminandas, cum jam possunt capere locutionem ejus, qualis 
est in Verbo ejus quod in principio erat apud Deum, et Deus erat Verbum, 
per quod facta sunt omnia. Illis autem qui eam capere non possunt cum loquitur 
Deus, non nisi per creaturam loquitur, aut tantummodo spiritalem, sive 
in somnis, sive in exstasi, in similitudine rerum corporalium, aut etiam 
per seipsam [F. l. per ipsam] corporalem, dum sensibus corporis, vel aliqua 
species apparet, vel insonant voces. Si ergo Adam talis erat ut posset 
capere illam locutionem Dei, quam mentibus angelicis per suam
praebet substantiam, non dubitandum est quod ejus mentem per tempus moverit 
miro et ineffabili modo, non motusipse per tempus, eique utique hoc salubre 
[utile ac salubre] praeceptum veritatis impresserit, et quae transgressori 
poena deberetur, ea ipsa ineffabiliter veritate monstraverit, sicut audiuntur 
vel videntur omnia bona praecepta in ipsa incommutabili sapientia, quae 
in animas sanctas se transfert ex aliquo tempore, cum ipsius nullus sit 
motus in tempore. Si autem ad eum modum Adam justus erat, ut ei ad hoc 
opus esset alterius creaturae sanctioris et sapientioris auctoritas, per 
quam cognosceret Dei voluntatem atque jussionem, sicut nobis prophetae, 
sicut ipsis angeli, cur ambigamus per aliquam ejusmodi creaturam ei esse 
locutum Deum, talibus vocum signis quae
intelligere posset? Illud enim quod postea scriptum est, cum peccassent, 
eos audisse vocem Domini Dei ambulantem [F. ambulantis] in paradiso, quia 
non per ipsam Dei substantiam, sed per subditam ei creaturam factum est, 
nullo modo dubitat qui fidem catholicam sapit. Ab hoc enim et aliquanto 
latius de hac re disserere volui, quia nonnulli haeretici putant substantiam 
Filii Dei, nullo assumpto corpore, per seipsam esse visibilem, et ideo 
antequam ex virgine corpus acciperet, ipsum visum esse patribus opinantur, 
tanquam de solo Deo Patre dictum sit, Quem nemo hominum vidit, nec videre 
potest, quia Filius visus sit ante acceptam servi formam, etiam per ipsam 
substantiam suam; quae impietas procul a catholicis mentibus repellenda 
est. 39
          CAPUT XLV. De quaestione annorum Mathusalae, ex lib. Quaestionum 
de Genesi.
Quaeri solet quomodo Mathusalem secundum annorum computationem vivere post 
diluvium potuerit, cum omnes praeter eos qui in arcam ingressi sunt periisse 
dicantur? Sed hanc quaestionem plurium codicum mendositas peperit. Non 
solum quippe in Hebraeis aliter invenitur, verumetiam in Septuaginta interpretatione 
Mathusalem, in codicibus paucioribus sed veracioribus, sex annos ante diluvium 
reperitur fuisse defunctus.
          CAPUT XLVI. De eo quod scriptum est, angelos Dei cum filiabus 
hominum concubuisse, ex eodem libro Quaestionum de Genesi.
Item quaeritur quemadmodum potuerint angeli cum filiabus hominum concumbere, 
unde gigantes nati esse perhibentur, quamvis nonnulli et Latini et Graeci 
codices, non angelos habeant, sed filios Dei, quos quidam, ad solvendam 
istam quaestionem, justos homines fuisse crediderunt, qui potuerunt etiam 
angelorum nomine nuncupari. Nam de homine Joanne scriptum est: Ecce mitto 
angelum meum ante faciem tuam, qui praeparabit viam tuam. Sed hoc movet, 
quomodo vel ex hominum concubitu nati sint gigantes, vel feminis misceri 
potuerint, si non homines sed angeli fuerunt. Sed de gigantibus, id est 
nimium grandibus atque fortibus, puto non esse mirandum quod ex hominibus
nasci potuerint, quia et post diluvium quidam tales fuisse reperiuntur, 
et quaedam corpora hominum in incredibilem modum ingentia nostris quoque 
temporibus exstiterunt, non solum virorum, verumetiam feminarum. Unde credibilius 
est homines justos, appellatos vel angelos vel filios Dei, concupiscentia 
lapsos peccasse cum feminis, quam angelos carnem non habentes usque ad 
illud peccatum descendere potuisse. Quamvis de quibusdam daemonibus qui 
sint improbi mulieribus a multis tam multa dicantur, ut non facile sit 
dehac re definienda sententia [L. definire sententiam].
          CAPUT XLVII. De arca Noe: utrum animalia omnia cum escis eorum 
ferre potuerit, de eodem Quaestionum in Genesi libro.
De arca Noe quaeri solet utrum tanta capacitate quanta describitur animalia 
omnia quae in eam ingressa dicuntur et escas eorum ferre potuerit. Quam 
quaestionem cubito geometrico solvit Origenes, asserens non frustra Scripturam 
dixisse quod Moses omni sapientia Aegyptiorum fuerit eruditus, qui geometricam 
dilexerunt. Cubitum autem geometricum dicit tantum valere, quantum nostra 
cubita sex valent. Si ergo tam magna cubita intelligebant, nulla quaestio 
est tantae capacitatis arcam fuisse ut posset illa omnia continere.
          CAPUT XLVIII. Quod recogitatio Dei mutandarum rerum sit immutabilis 
ratio, et de mensura arcae in qua propter Christi corpus probabiliter metitur 
humanum, ex libro XV de Civitate Dei.
Et recogitavit et dixit Deus: Deleam hominem quem feci a facie terrae, 
ab homine usque ad pecus, et a repentibus usque ad volatilia coeli, quia 
iratus sum quoniam feci eos. Ira Dei non perturbatio animi ejus est, sed 
judicium quo irrogatur poena peccato. Cogitatio vero ejus irrecogitatio 
[et recogitatio] mutandarum rerum est immutabilis ratio. Neque enim sicut 
hominem, ita Deum cujusquam facti sui poenitet, cujus est de omnibus omnino 
rebus tam fixa sententia, quam certa praescientia. Sed si non utatur Scriptura 
talibus verbis, non se quodammodo familiarius insinuat [insinuabit] omni 
generi hominum quibus vult esse consultum, ut praetereat [Ed. Ben., ut 
et perterreat] superbientes, et excitet negligentes, et exerceat quaerentes,
et alat intelligentes, quod non faceret, si non se prius inclinaret, et 
quodammodo descenderet ad jacentes. Quod autem etiam interitum omnium animalium 
terrenorum volatiliumque denuntiat, magnitudinem futurae cladis effatur, 
non animantibus rationis expertibus tanquam et ipsa peccaverint minatur 
exitium. Jam vero quod Noe homini justo, et sicut de illo Scriptura veridica 
loquitur, in sua generatione perfecto, non utique sicut perficiendi sunt 
cives civitatis Dei in illa immortalitate qua aequabuntur angelis Dei, 
sed sicut esse potuit [possunt] in hac peregrinatione perfecto [perfecti], 
imperat Deus ut arcam faciat, in qua [Supp. eum] suis, id est uxore, et 
filiis, et nuribus, et cum animalibus quae ad illum ex Dei praecepto in 
arcam ingressa
sunt, liberaretur diluvii vastitate, proculdubio figura est peregrinantis 
sin hoc saeculo civitatis Dei, hoc est Ecclesiae, quae fit salva per lignum 
in quo pependit mediator Dei et hominum, homo Jesus Christus. Nam et mensurae 
ipsae longitudinis, et altitudinis, ejus latitudinis ei [F. et la itud. 
ejus] significant corpus humanum, in cujus veritate ad homines praenuntiatus 
est venturus et venit. Humani quippe corporis longitudo a vertice usque 
ad vestigia sexies tantum habet quam latitudo, quae est ab uno latere ad 
alterum latus, et decies tantum [quam] altitudo, cujus altitudinis mensura 
est in latere, a dorso ad ventrem. Velut si jacentem hominem metiaris supinum 
seu pronum, sexies tantum longus est, a capite [usque] ad pedes, quam latus 
a dextra in sinistram, vel a sinistra in dextram,
et decies quam altus a terra. Unde facta est arca trecentorum in longitudine 
cubitorum, et quinquaginta in latitudine, et triginta in altitudine, et 
quod ostium in latere accepit, profecto illud est vulnus, quando latus 
Crucifixi lancea perforatum est. Hac quippe ad illum venientes ingrediuntur, 
quia inde sacramenta manarunt quibus credentes initiantur. Et quod de lignis 
quadratis fieri jubetur, undique stabilem vitam sanctorum significat; quacunque 
enim verteris, quadratum stabit, et caetera quae, cum in ejusdem arcae 
constructione dicuntur, ecclesiasticarum signa sunt rerum. Sed ea nunc 
persequi longum est, et hoc jam fecimus in opere quod adversus Faustum 
Manichaeum scripsimus, negantem in Hebraeorum libris aliquid de Christo 
esse prophetatum. Et fieri quidem potest ut et
nobis quispiam, et alius alio exponat haec aptius, dum tamen ea quae dicuntur 
ad hanc de qua loquimur Dei civitatem, in hoc saeculo maligno tanquam in 
diluvio peregrinantem, omnia referantur, si ab ejus [sensu] qui ista conscripsit, 
non vult longe aberrare qui exponit: exempli gratia, velut si quispiam 
quod hic scriptum est « [arcae] inferiora bicamerata et tricamerata facies 
eam [ea] » , non quod ego in illo opere dixi vel intellexi [Ed. Ben., velit 
intelligi], quia ex omnibus gentibus congregatur Ecclesia, bicameratam 
dictam, propter duo genera hominum, circumcisionem scilicet et praeputium, 
quod Apostolus alio modo dicit, Judaeos et Graecos, tricameratam vero, 
eo quod omnes gentes de tribus filiis Noe post diluvium reparatae sunt; 
sed aliud dicat aliquid quod fide [a fidei] regula non sit alienum.
Nam quoniam non solas in inferioribus mansiones 40 habere arcam voluit, 
verumetiam in superioribus: et haec dixit bicamerata, et in superioribus 
superiorum, et haec appellavit tricamerata, ut ab imo sursum versus tertia 
consurgeret habitatio, possunt hic intelligi et tria illa quae commendat 
Apostolus, fides, spes, charitas. Possunt etiam multo convenientius tres 
illae ubertates evangelicae, tricena, sexagena, centena, ut in infimo habitet 
pudicitia conjugalis, supra vidualis, atque hac superior virginalis, et 
si quid melius secundum fidem civitatis hujus intelligi et dici potest. 
Hoc etiam de caeteris quae hic exponenda sunt dixerim, quia etsi non uno 
disseruntur modo, ad unam tamen catholicae fidei concordiam revocanda sunt.
          CAPUT XLIX. Qualiter intelligendum sit: Ecce Adam factus est 
tanquam unus ex nobis, ex libro XI de Genesi ad litteram.
Et dixit Deus: Ecce Adam factus est tanquam unus ex nobis in cognoscendo 
bonum et malum. Quoniam hoc, per quodlibet et quomodolibet dictum sit, 
Deus tamen dixit, non aliter intelligendum est, quod ait « unus ex nobis, 
» nisi propter Trinitatem numerus pluralis accipiatur, sicut dictum erat: 
Faciamus hominem, sicut etiam Dominus de se et Patre: Veniemus ad eum et 
mansionem apud eum faciemus. Replicatum est igitur in caput superbi quo 
exitu concupiverit quod a serpente suggestum est: Eritis sicut dii. Ecce, 
inquit, Adam factus est tanquam unus ex
nobis. Verba enim Dei sunt non tam huic insultantis, quam caeteros ne ita 
superbiant deterrentis, propter quos ista conscripta sunt: Factus est, 
inquit, tanquam unus ex nobis, in cognoscendo bonum et malum. Quid aliud 
intelligendum nisi exemplum timoris incutiendi esse propositum, quod non 
solum non fuerit factus qualis fieri valuit [F. voluit], sed nec illud 
quod factus fuerat conservavit? Et nunc, inquit Deus, ne aliquando extendat 
manum, et sumat de ligno vitae, et edat, et vivat in aeternum, et dimisit 
illum Dominus Deus de paradiso voluptatis operari terram ex qua sumptus 
est. Superiora verba Dei sunt, hoc autem factum propter ipsa verba secutum 
est. Alienatus enim a vita, non solum quam fuerat, si praeceptum servasset, 
cum angelis accepturus, sed ab illa etiam
quam ducebat in paradiso, felici quodam corporis statu, separari utique 
debuit a ligno vitae, sive quod ex ipso illi subsisteret felix ille ipse 
status corporis, ex re visibili virtute invisibili, sive quod in eos [L. 
eo] esset sacramentum visibile invisibilis sapientiae. Alienandus inde 
utique fuerat, vel jam moriturus, vel etiam tanquam excommunicatus, sicut 
etiam in hoc paradiso, id est Ecclesia, solent a sacramentis altaris visibilibus 
homines disciplina ecclesiastica removeri. Et ejecit Adam, et collocavit 
eum contra paradisum voluptatis: et hoc significandi gratia factum est, 
sed tamen factum ut contra paradisum, quo beata vita etiam spiritaliter 
significabatur, habitaret peccator, utique in miseria; et ordinavit cherubin 
et flammeam rhomphaeam
quae vertitur custodire viam ligni vitae. Hoc per coelestes utique potestates 
etiam in paradiso visibili factum esse credendum est, ut per angelicum 
ministerium esset illic ignea quaedam custodia, non tamen frustra factum 
esse, nisi quia significat aliquid etiam de spiritali paradiso, non est 
utique dubitandum.
          CAPUT L. Quomodo Adam non sit seductus, ut dicit Apostolus, cum 
idem dicat eum praevaricatorem, ex eodem libro XI.
Illud magis movet, si jam spiritalis erat Adam, quamvis mente, non corpore, 
quomodo credere potuerit quod per serpentem dictum est, ideo Deum prohibuisse 
ne fructu ligni illius vescerentur, quia sciebat eos, si fecissent, futuros 
esse ut deos, propter
dignoscentiam boni et mali, tanquam hoc tantum bonum creaturae suae Creator 
inviderit. Hoc mirum si homo spiritali mente praeditus credere potuisset, 
an quia hoc credere ipse non posset, propterea mulier addita est, quae 
parvi intellectus esset, et adhuc fortasse secundum sensum carnis, non 
secundum spiritum mentis viveret, et hoc est quod Apostolus ei non tribuit 
imaginem Dei? Sic enim ait: Vir quidem non debet velare caput suum, cum 
sit imago et gloria Dei, mulier autem gloria viri est: non quod mens feminae 
eamdem imaginem capere non possit, cum in illa gratia nos dicat nec masculum 
esse nec feminam, sed quod fortassis illa hoc nondum perceperat quod fit 
in agnitione Dei, et viro regente ac dispensante paulatim fuerat perceptura. 
Neque enim
frustra et illud Apostolus ait: Adam enim primus formatus est, deinde Eva: 
et Adam non est seductus, mulier autem seducta in praevaricatione facta 
est, id est ut per illam etiam vir praevaricaretur. Nam et ipsum dicit 
praevaricatorem ubi ait: In similitudinem praevaricationis Adae qui est 
forma futuri; seductum tamen negat. Nam et interrogatus non ait: Mulier 
quam dedisti mecum seduxit me, et manducavi; sed: Ipsa mihi, inquit, dedit 
a ligno et manducavi. Illa vero: Serpens, inquit, seduxit me. Ita Salomon 
vir tantae sapientiae, nunquidnam credendum est quod in simulacrorum cultu 
credidit esse aliquid utilitatis? sed mulierum amori ad hoc malum trahenti 
resistere non valuit, faciens quod sciebat non esse faciendum, ne suas 
quibus deperiebat [deperibat] atque
defluebat mortiforas delicias contristaret. Ita et Adam, posteaquam de 
ligno prohibito seducta mulier manducavit, eique dedit ut simul ederent, 
noluit eam contristare, quam credebat posse sine suo solatio contabescere 
si ab ejus alienaretur animo, et omnino illa interire discordia. Non quidem 
carnis victus concupiscentia, quam nondum senserat in resistente lege membrorum 
legi mentis suae, sed amicali quadam benevolentia, qua plerumque fit ut 
offendatur Deus, ne homo ex amico fiat inimicus, quod eum non facere [quod 
eum facere non debuisse] divinae sententiae justus exitus indicavit. Ergo 
alio modo quodam etiam ipse deceptus est, sed dolo illo serpentino quo 
mulier seducta est, nullo modo illum arbitror potuisse seduci. Hanc autem 
proprie seductionem
appellavit Apostolus, quia [qua] id quod suadebatur, cum falsum esset, 
verum putatum est, id est quod Deus ideo lignum illud tangere prohibuerit, 
quod sciebat eos, si tetigissent, velut deos futuros, tanquam eis divinitatem 
invideret, qui eos homines fecerat. Sed etiam si virum propter aliquam 
mentis elationem, quae Deum internorum scrutatorem latere non poterat, 
sollicitavit aliqua experiendi cupiditas, cum mulierem videret accepta 
illa esca non esse mortuam, secundum ea quae superius tractavimus, non 
tamen eum arbitror, si jam spiritali mente praeditus erat, ullo modo credere 
potuisse quod eos Deus ab esca illius ligni invidendo vetuisset. 41
          CAPUT LI. De creatione primi hominis, et de causalibus rationibus, 
vel quomodo additi sint anni quindecim Ezechiae regi ad vitam, quem praedixerat 
non victurum, ex libro VI de Genesi ad litteram.
In illa prima conditione mundi, cum Deus creavit omnia, simul homo factus 
est [cum Deus omnia simul creavit, homo factus est], qui esset futurus. 
Ratio creandi hominis, non actio creati, sed haec aliter in verbo Dei, 
ubi ista non facta sed aeterna sunt; aliter in elementis mundi, ubi omnia 
simul omnia facta, futura sunt; aliter in rebus quae secundum causas simul 
creatas non jam simul, sed suo quaeque [quoque] tempore creantur, in quibus 
Adam jam formatus ex limo et Dei flatu animatus, sicut fenum exortum; aliter 
in seminibus, in quibus rursus quasi primordiales
causae repetuntur, de rebus ductae quae secundum causas quas primum condidit 
exstiterunt, velut herba ex terra, semen ex herba, in quibus omnibus ea 
jam facta modos et actus sui temporis acceperunt, quae ex occultis atque 
visibilibus rationibus, quae in creatura causaliter latent, in manifestas 
formas naturasque prodierunt, sicut herba exorta est super terram, et homo 
factus in animam vivam, et caetera hujusmodi, sive fruteta, sive animantia, 
ad illam operationem Dei pertinentia, qua usque nunc operatur. Sed etiam 
ista secum gerunt, tanquam iterum seipsa invisibiliter in occulta quadam 
vi generandi, quam traxerunt de illis primordiis causarum suarum, in quibus, 
creato mundo, cum factus est dies, antequam in manifestam speciem sui generis 
exorirentur
inserta sunt. Si enim prima illa opera Dei, cum simul omnia creavit, in 
suo modo perfecta non essent, ea proculdubio post adderentur, quae illis 
perficiendis defuissent, ut quaedam universitatis perfectio [ex] utrisque 
constaret singulis quasi semis, velut alicujus totius partes essent, quarum 
conjunctione ipsum totum, cujus partes fuerant, compleretur. Rursus si 
ita essent illa perfecta, sicut perficiuntur cum suis quaeque temporibus 
in manifestas formas actusque procreantur, profecto aut nihil ex eis postea 
per tempora fieret, aut hoc fieret quod ex istis quae suo quaeque jam tempore 
oriuntur Deus non cessat operari. Nunc autem quia et [jam] consummata et 
quodammodo inchoata sunt ea ipsa quae consequentibus evolvenda temporibus, 
primitus Deus omnia simul
creavit, cum faceret mundum: consummata quidem, quia nihil habent illa 
in naturis propriis, quibus suorum temporum cursus agunt, quod non in istis 
causaliter factum sit; inchoata vero quoniam quaedam erant quasi semina 
futurorum per saeculi tractum, ex occulto in manifestum Scripturae [quoniam 
quaedam erant quasi semina futurorum per saeculi tractum ex occulto in 
manifestum locis congruis exerenda: ipsius etiam Scripturae] verba satis 
ad hoc admonendum insigniter vigent, si quis in eis evigilet. Nam [ea] 
et consummata dicit et inchoata. Nisi enim consummata essent, non scriptum 
esset: Et consummata sunt coelum et terra, et omnis consummatio [compositio] 
eorum, et: Consummavit Deus [in] die sexto
opera sua quae fecit, et benedixit Deus diem septimum, et sanctificavit 
eum. Rursusque nisi inchoata essent, non ita sequeretur, quia: In illa 
die requievit ab omnibus operibus suis quae inchoavit Deus facere. Hic 
igitur si quis inquirat quomodo consummavit et quomodo inchoavit, neque 
enim alia consummavit, alia inchoavit, sed eadem ipsa, utique a quibus 
in die septimo requievit, ex his quae supra diximus clarum est. Consummasse 
quippe ista intelligimus Deum, cum creavit omnia simul, ita perfecte, ut 
nihil et [ei] adhuc in ordine temporum creandum esset, quod non ab eo jam 
in ordine causarum creatum esset. Inchoasse autem, ut quod hic praefixerat 
causis post impleret effectis. Proinde formavit Deus hominem pulverem terrae, 
vel limum terrae, hoc est de pulvere
vel limo terrae: et inspiravit, sive inflavit [insufflavit] in ejus faciem, 
spiritum vitae, et factus est homo in animam vivam. Non tunc praedestinatus, 
hoc enim ante saeculum in praescientia Creatoris, neque tunc causaliter, 
vel inconsummate inchoatus, vel inchoate consummatus, hoc enim a saeculo 
in rationibus primordialibus, cum simul omnia crearentur, sed creatus in 
tempore suo, visibiliter in corpore, invisibiliter in anima, constans ex 
anima et corpore. Jam ergo videamus quomodo eum fecerit Deus: primum de 
terra corpus ejus, post etiam de anima videbimus, si quid valebimus. Quod 
enim manibus corporalibus Deus de limo finxerit hominem, nimium puerilis 
cogitatio est, ita ut si hoc Scriptura dixisset, magis eum qui scripsit 
translato verbo usum credere deberemus,
quam Deum talibus membrorum lineamentis determinatum, qualia videmus in 
corporibus nostris. Dictum est enim: Manus tua gentes disperdidit, et eduxit 
populum tuum in manu forti et brachio excelso; sed pro potestate et virtute 
Dei positum hujus membri nomen, quis usque adeo desipit, ut non intelligat? 
Nec illud audiendum est, quod nonnulli putant, ideo praecipuum Dei opus 
esse hominem, quia caetera dixit et facta sunt, hunc autem ipse fecit, 
sed ideo potius, quia hunc ad imaginem suam fecit. Nam illa quae dixit 
et facta sunt, ideo sic scriptum est, quia per verbum ejus facta sunt, 
sicut per hominem hominibus dici potuit verbis quae temporaliter cogitantur 
et voce proferuntur. Non sic autem loquitur Deus, nisi cum per creaturam 
corporalem loquitur,
sicut Abrahae, sicut Mosi, sicut per nubem de Filio suo. Ante vero omnem 
creaturam, ut esset ipsa creatura, eo Verbo dictum est, quod In principio 
erat Deus apud Deum; et quia omnia per ipsum facta sunt, et sine ipso factum 
est nihil, utique et homo per ipsum factus est. Certe enim coelum verbo 
fecit, quia dixit et factum est, scriptum est tamen: Et opera manuum tuarum 
sunt coeli; et de hoc imo quasi fundo mundi scriptum est: Quoniam ipsius 
est mare, et ipse fecit illud, et aridam manus ejus finxerunt. Non igitur 
hoc in honorem hominis deputetur, velut caetera Deus dixerit et facta sint, 
hunc autem ipse fecerit; aut verbo caetera, hunc autem manibus fecerit. 
Sed hoc excellit in homine, quia Deus hominem
ad imaginem suam fecit, propter hoc quod ei dedit mentem intellectualem, 
qua praestat pecoribus: unde jam superiore loco disseruimus. In quo honore 
positus, si non intellexerit ut bene agat, iisdem ipsis pecoribus quibus 
praelatus est comparabitur. Sic enim et scriptum est: Homo in honore positus 
non intellexit; comparatus est pecoribus insensatis, et similis factus 
est eis. Nam et pecora Deus fecit, sed non ad imaginem suam. Nec dicendum 
est: Hominem ipse fecit, pecora vero jussit et facta sunt; et hunc enim 
et illa per Verbum suum fecit, per quod facta sunt omnia. Sed quia idem 
Verbum, et sapientia, et virtus ejus est, dicitur et manus ejus, [Supp. 
non] visibile membrum, sed efficiendi potentia. Nam eadem Scriptura quae 
dicit quod Deus hominem de limo terrae finxerit, dicit etiam
quod et 42 bestias agri de terra finxerit; quando eas cum volatilibus coeli 
adduxit ad Adam, ut videret quid ea vocaret. Sic enim scriptum est; Et 
finxit Deus adhuc de terra omnes bestias. Si ergo [enim] et hominem de 
terra et bestias de terra ipse formavit, quid habet homo excellentius in 
hac re, nisi quod ipse ad imaginem Dei creatus est? nec tamen hoc secundum 
corpus, sed secundum intellectum mentis, de quo post loquebamur. Quanquam 
et in ipso corpore habeat quamdam proprietatem quae hoc indicet, quod erecta 
statura factus est, ut hoc ipso admoneretur non sibi terrena esse sectanda, 
velut pecora, quorum voluptas omnis ex terra est, unde in alvum cuncta 
prona atque prostrata sunt. Congruit ergo et corpus ejus animae rationali, 
non secundum lineamenta figurasque
membrorum, sed potius secundum id quod in coelum erectum est ad intuenda 
quae in corpore ipsius mundi superna sunt, sicut anima rationalis in ea 
debet erigi quae in spiritali natura maxime excellunt, ut quae sursum sunt 
sapiat, non quae super terram. Sed quomodo eum fecit eum Deus de limo terrae, 
utrum repentina [repente] aetate perfecta, hoc est virili atque juvenili, 
an sicut nunc usque format in uteris matrum? Neque enim alius haec fecit 
quam ille qui dixit: Priusquam te formarem in utero, novi te; ut illud 
tantum proprium habuerit Adam, quod non ex parentibus natus est, sed factus 
ex terra, eo tamen modo ut in hoc proficiendo et per aetates augendo, in 
[F. leg. ii] temporum numeri complerentur, quos naturale [F. leg. naturae] 
humani generis attributos videmus. An potius
non est hoc requirendum? utrumlibet enim fecerit, hoc fecit quod Deum et 
omnipotentem et sapientem posse et facere congruebat. Ita enim certas temporum 
leges generibus qualitatibusque rerum in manifestum ex abdito producendis 
attribuit, ut ejus voluntas sit super omnia. Potentia quippe sua numeros 
creaturae dedit, non ipsam potentiam eisdem numeris alligavit. Nam spiritus 
ejus ita faciendo mundo superferebatur, ut et facto superferatur, non corporalibus 
locis, sed excellentia potestatis. Quis enim nescit aquam concretam terrae, 
cum ad radices vitis venerit, duci in saginam ligni illius, atque in eo 
sumere qualitatem qua in uvam procedat paulatim erumpentem, atque in ea 
grandescente vinum fiat, maturumque dulcescat,
quod adhuc fervescat expressum, et quadam vetustate firmatum, ad usum bibendi 
utilius jucundiusque perveniat? Num ideo Dominus lignum quaesivit, aut 
terram, aut has temporum moras, cum aquam miro compendio convertit in vinum, 
et tale vinum quod ebrius etiam conviva laudaret? Nunquid adjutorio temporis 
eguit conditor temporum? nonne certis dierum numeris suo cuique generi 
accommodatis omnis natura serpentium coalescit, formatur, nascitur, roboratur? 
Num exspectati sunt hi dies, ut in draconem virga converteretur de manu 
Mosi et Aaron? nec ista cum fiunt contra naturam fiunt nisi nobis, quibus 
alter naturae cursus innotuit, non autem Deo, cui hoc est natura quod fecerit. 
Quaeri autem merito potest, causales illae rationes quas mundo indidit,
cum primum simul omnia creavit, quomodo sint institutae? utrum ut quemadmodum 
videmus cuncta nascentia, vel fruticum, vel animantium [animalium], in 
suis conformationibus atque incrementis, sua pro diversitate generum diversa 
spatia peragerent temporum? An ut quemadmodum creditur factus Adam sine 
ullo progressu incrementorum virili aetate continuo conformarentur? Sed 
cur non utrumque illas credimus habuisse, ut hoc ex eis futurum esset quod 
factori placuisset? Si enim illo modo dixerimus, incipit contra ipsas factum 
videri, non solum etiam illud de aqua vinum, sed et omnia miracula quae 
contra naturae usitatum cursum fiunt; si autem isto modo, multo erit absurdius 
istas ipsas quotidianas naturae formas et species contra illas primarias 
omnium nascentum
causales rationes suorum temporum peragere spatia. Restat ergo ut ad utrumque 
modum habiles creatae sint, sive ad istum quo usitatissime temporalia transcurrunt, 
sive ad illum quo rara et mirabilia fiunt, sicut Deo facere placuerit quod 
tempori congruat. Verumtamen sic factus est homo, quemadmodum illae primae 
causae habebant ut fieret primus homo, quem non ex parentibus nasci, cui 
nulli praecesserant, sed de limo formari oportebat, secundum causalem rationem 
in qua primitus factus erat. Nam si aliter factus est, non eum Deus in 
illorum sex dierum operibus fecerat, in quibus cum dicitur factus, ipsam 
causam utique fecerat Deus, qua erat suo tempore homo futurus, et secundum 
quam quod] fuerat ab illo faciendus qui simul et consummaverat
inchoata, propter perfectionem causalium rationum, et inchoaverat consummanda 
propter ordinem temporum. Si ergo in illis primis rerum causis, quas mundo 
primitus Creator inseruit, non tantum posuit quod de limo formaturus erat 
hominem, sed etiam quemadmodum formaturus, utrum sicut in matris utero, 
an in forma juvenili, proculdubio sic fecit ut illic praefixerat, neque 
enim contra dispositionem suam faceret. Si autem vim tantum ibi posuit 
possibilitatis, ut homo fieret quoquo modo fieret, ut et sic et sic posset, 
id est ut id quoque ibi esset, quia et sic et sic posset, unum autem ipsum 
modum quo erat facturus, in sua voluntate servavit, non mundi constitutioni 
[cum mundi constitutionem]
contexuit. Manifestum est enim, sic non factum esse hominem, contra quam 
erat illa prima [contra quod erat in illa prima] conditione causarum, quia 
ibi erat etiam sic fieri posse, quamvis non ibi erat ita fieri necesse 
esse. Hoc enim non erat in conditione creaturae, sed in placito Creatoris, 
cujus voluntas rerum est necessitas. Nam et nos pro captu infirmitatis 
humanae, jam in ipsis rebus tempore exortis, possumus nosse quid in cujusque 
natura sit, quod [quam] experimento perceperimus, sed utrum etiam futurum 
sit ignoramus. Est quippe in natura hujus, verbi gratia, juvenis ut senescat: 
sed utrum hoc sit etiam in Dei voluntate nescimus; sed nec in natura esset, 
nisi in Dei voluntate prius fuisset, qui condidit omnia. Et utique occultaratio 
est
senectutis in corpore juvenili, vel juventutis in corpore puerili: neque 
enim oculis cernitur, sicut ipsa in puero pueritia, sicut juventus in juvene, 
sed alia quadam notitia colligitur inesse in natura quidam [quoddam] latens, 
quo educantur in promptu numeri occulti, vel juventutis a pueritia, vel 
senectutis a juventute. Occulta est ergo ista ratio, qua fit ut hoc esse 
possit, sed oculis, menti autem non est occulta. Utrum autem hoc etiam 
necesse sit, omnimodo nescimus. Et illam quidem gna fit ut esse possit 
esse in natura ipsius corporis novimus. Illam vero qua fit ut necesse sit 
manifestum est illic non esse. Sed fortassis in mundo est, ut necesse sit 
istum hominem senescere: si autem nec in mundo est, in Deo est. Hoc enim 
necessario futurum est quod ille vult, et ea vere
futura sunt quae ille praescivit. Nam multa secundum inferiores causas 
futura sunt, sed si ita sunt et in praescientia Dei, vere futura sunt. 
Si autem ibi aliter sunt, ita potius futura sunt sicut ibi sunt; ubi qui 
praescit falli non potest. Nam futura dicitur senectus in juvene, sed tamen 
futura non est, si ante moriturus est. Hoc autem ita erit sicut se habent 
aliae causae, sive [in] mundo contextae, sive in Dei praescientia reservatae. 
Nam secundum quasdam futurorum causas, moriturus erat 43 Ezechias, cui 
Deus addidit quindecim annos ad vitam: id utique faciens quod ante constitutionem 
mundi se facturum esse praesciebat, et in sua voluntate servabat. Non ergo 
id faciebat quod futurum non erat, hoc enim magis erat futurum quod se 
facturum esse praesciebat. Nec
tamen illi anni additi recte dicerentur, nisi aliquid adderetur quod se 
aliter in aliis causis habuerat: secundum aliquas igitur causas inferiores, 
jam vitam finierat, secundum illas autem quae sunt in voluntate et praescientia 
Dei, qui ex aeternitate noverat quia illo tempore facturus erat, et hoc 
vere futurum erat. Tunc erat finiturus vitam, quando finivit vitam, quid 
etsi [quia et sic] oranti concessum est, etiam sic eum oraturum, ut tali 
orationi concedi oporteret, ille utique praesciebat, cujus praescientia 
falli non poterat, et ideo quod praesciebat necessario futurum erat. Quapropter 
si omnium futurorum causae mundo sunt insitae, cum ille factus est dies 
quando Deus creavit omnia simul, non aliter Adam factus est cum de
limo terrae formatus est, sicut est credibilius jam perfectae virilitatis, 
quam erat in illis causis, ubi Deus hominem in sex dierum operibus fecit. 
Ibi enim erat non solum ut ita fieri posset, verum etiam ut ita eum fieri 
necesse esset; tam enim non facit Deus contra causam quam sine dubio volens 
praestituit, quam contra voluntatem suam non facit. Si autem non omnes 
causas in creatura primitus condita praefixit, sed aliquas in sua voluntate 
servavit, non sunt illae quidem quas, in sua voluntate servavit, ex istarum 
quas creavit necessitate pendentes, non tamen possunt esse contrariae quas 
in sua voluntate servavit illis quas sua voluntate constituit, quia Dei 
voluntas non potest sibi esse contraria. Istas ergo sic condidit, ut ex 
illis esse illud cujus causae sunt, possit, sed non
necesse sit. Illas autem sic abscondit, ut ex eis esse necesse sit hoc 
quod ex ipsis fecit, ut esse possit.
          CAPUT LII. De stella quam Magi secuti sunt Christi famula non 
fatali, ex libro II contra Faustum.
Nos quidem sub fato stellarum nullius hominis genus imponimus, et liberum 
voluntatis arbitrium, qua vel bene vel male vivitur, propter justum judicium 
Dei, ab omni necessitatis vinculo vindicamus; quanto minus illius temporalem 
generationem sub astrorum conditione credimus factam, qui est aeternus 
universorum creator et Dominus! Itaque illa stella quam viderunt Magi Christo 
secundum carnem nato, non ad decretum dominabatur, sed ad testimonium famulabatur, 
nec eum subjiciebat imperio, sed indicabat obsequio. Proinde non ex illis 
erat haec stellis quae
ab initio creaturae itinerum suorum ordinem sub Creatoris lege custodiunt, 
sed novo virginis partu, novum sidus apparuit, quod ministerium officii 
sui etiam ipsis Magis quaerentibus Christum, cum ante faciem praeiret, 
exhibuit, donec eos usque ad ipsum locum ubi Dei Verbum infans erat perduceret. 
Qui tandem astrologi ita constituerunt hominum nascentium fata sub stellis, 
ut aliquam stellarum, homine aliquo nato, circuitus sui ordinem reliquisse, 
et ad eum qui natus est perrexisse asseverent? Sortem quippe nascentis 
astrorum ordinem [L. ordini] colligari arbitrantur, non astrorum ordinem 
ad hominis nati diem posse mutari. Quapropter si stella illa de his erat 
quae in coelo peragunt ordines suos, quomodo poterat
decernere quod natus Christus acturus erat, quae nato Christo jussa est 
relinquere quod agebat? Si autem, ut probabilius creditur, ad demonstrandum 
Christum quae non erat exorta est, non ideo Christus natus est, quia illa 
exstitit, sed ideo illa exstitit, quia Christus natus est. Unde, si dici 
oporteret, non stellam Christo, sed Christum stellae factum fuisse diceremus. 
Ipse quippe illi, non illa huic nascendi attulit causam. Si ergo sunt facta 
quae a fando, id est, a dicendo appellata sunt, quoniam Christus Verbum 
Dei est, in quo antequam essent dicta sunt omnia, non consortium siderum 
fatum Christi est, sed fatum sideru etiam Christus est, qui et ipsam carnem 
sub coelo creatam ea voluntate assumpsit, qua etiam
coelum creavit, ea potestate deposuit et recepit, qua etiam sideribus imperavit.
          CAPUT LIII. De praeceptis agendae vitae et praeceptis significandae 
vitae, ex libro VI contra Faustum.
Quemadmodum et quare accipiatur Testamentum Vetus ab haeredibus Testamenti 
Novi jam supra diximus: sed quia paulo ante de promissis ejus Faustus egit, 
nunc autem de praeceptis agere voluit, respondeo istos omnino nescire quid 
intersit inter praecepta vitae agendae et praecepta vitae significandae. 
Exempli gratia, Non concupisces, praeceptum est agendae vitae: Circumcides 
omne masculinum octavo die, praeceptum est significandae vitae. Ex hac 
quippe imperitia Manichaei, et omnes quibus displicent litterae
Veteris Testamenti, quidquid Deus mandavit proprio [priori] populo, ad 
celebrandam umbram futurorum non intelligentes, et ea modo non observari 
animadvertentes, ex more praesentis temporis illa reprehendunt, quae utique 
illi tempori congruebant quo ista quae nunc manifesta sunt ventura significarentur. 
Sed quid dicturi sunt adversus Apostolum qui ait: Haec omnia in figura 
contingebant illis, scripta sunt autem propter nos, in quos finis saeculorum 
obvenit? Ecce ipse aperuit cur illae litterae accipiantur a nobis, et cur 
illa rerum signa jam necesse non sit ut observentur a nobis. Cum enim dicit, 
Scripta sunt propter nos, proculdubio demonstrat quanta nobis cura legenda 
et intelligenda, et in quanta auctoritate habenda sint, quia propter nos 
utique scripta sunt.
Cum vero dicit, Figurae nostrae fuerunt, et in figura contingebant illis, 
ostendit jam non opus esse ut, cum res ipsas manifestas agimus, figurarum 
praenuntiantium celebrationi serviamus. Unde dicit alio loco, Nemo ergo 
vos judicet in cibo, aut in potu, aut in parte diei festi, aut neomeniae, 
aut sabbatorum, quod est [quae sunt] umbra futurorum. Hic [hinc] etiam 
cum dicit, Nemo vos in eis judicet, declarat quam non sit necesse ut jam 
haec observentur. Cum autem dicit, Quod est [quae sunt] umbra futurorum, 
ostendit quam oportuerit ut illo tempore observarentur, quo ista quae jam 
nobis manifestata eluxerunt per tales umbras figurarum futura praedicebantur. 
Proinde si Manichaei resurrectione Domini justificarentur, cujus resurrectionis 
dies, ex die quidem passionis tertius,
post diem tamen sabbati, hoc est post septimum octavus fuit, profecto exspoliarentur 
carnali velamento mortalium desideriorum, et cordis circumcisione gaudentes, 
non eam in carne adumbratam figuratamque deriderent tempore Veteris Testamenti, 
quamvis jam tempore Novi Testamenti fieri observarique non cogerent [cogerentur]. 
In quo enim membro congruentius exspoliatio carnalis et mortalis concupiscentiae 
figuraretur, quam unde carnalis et mortalis fetus exoritur? Sed, sicut 
dicit Apostolus, Omnia munda mundis. 44
          CAPUT LIV. Cur in Testamento Veteri quidam cibi carnium vesci 
prohibeantur, quibus vel animae immundae significatae sunt, vel doctrinae, 
ex eodem libro contra Faustum.
Testamento autem Veteri, ubi quidam cibi carnium prohibentur, cur non sit 
contraria ista sententia, qua dicit Apostolus: Omnia munda mundis, et omnis 
creatura Dei bona est, si possunt, intelligant hoc Apostolum de ipsis dixisse 
naturis; illas autem litteras, propter quasdam praefigurationes tempori 
congruentes, animalia quaedam non natura, sed significatione immunda dixisse. 
Itaque, verbi gratia, si de porco et agno requiratur, utrumque natura mundum 
est, quia omnis creatura Dei bona est, quadam vero significatione agnus 
mundus, porcus immundus est, tanquam si stultum et sapientem diceres, utrumque
hoc verbum, natura vocis et litterarum et syllabarum quibus constat utique 
mundum est, significatione autem unum horum verbum quod dicitur stultus, 
immundum dici potest, non natura sui, sed quoniam quiddam immundum significat, 
et fortasse quod est in rerum figuris porcus, hoc est in rerum genere stultus, 
et tam illud animal quam istae duae syllabae quod dicitur stultus, quiddam 
unum idemque significat. Immundum quippe illud animal in lege positum est, 
eo quod non ruminet, non autem hoc ejus vitium, sed natura est. Sunt autem 
homines qui per hoc animal significantur, immundi proprio vitio, non natura: 
qui cum libenter audiant verba sapientiae, postea de his omnino non cogitant. 
Quod enim utile audieris, velut ab intestino memoriae, tanquam ad
os cogitationis, recordandi dulcedine revocare, quid est aliud quam spiritaliter 
quodammodo ruminare? quod qui non faciunt, illorum animalium genere figurantur, 
unde et ipsa a talibus carnibus abstinentia tale vitium nos cavere praemonuit. 
Cum enim thesaurus desiderabilis sit ipsa sapientia, de hac munditia ruminandi 
alio loco ita scriptum est: Thesaurus desiderabilis requiescit in ore sapientis, 
vir autem stultus glutit illum: hae autem similitudines rerum, in locutionibus, 
vel observationibus figuratis, propter quaerendi et comparandi exercitationem, 
rationales mentes utiliter et suaviter monent [movent], sed priori populo 
multa talia non tantum audienda, verum etiam observanda, praecepta sunt. 
Tempus enim erat quo non tantum dictis, sed etiam factis
prophetari oporteret ea quae posteriore tempore fuerant revelanda: quibus 
per Christum atque in Christo revelandis fidei gentium onera observationum 
non sunt imposita, prophetiae tamen auctoritas commendata.
          CAPUT LV. De azymis, scenopegia vel caeteris, ex libro VI contra 
Faustum.
Non manducare azymum per statutos septem dies, tempore Veteris Testamenti 
peccatum fuit, tempore autem Novi Testamenti non est peccatum, sed in spe 
futuri saeculi quam habemus in Christo, qui et animam nostram induens justitia, 
et corpus nostrum indueus immortalitate, totos nos innovat. Credere aliquid 
ex
veteris corruptionis necessitate atque indigentia nos passuros vel acturos 
semper peccatum est, quandiu volvuntur isti septem dies quibus peragitur 
tempus. Sed hoc Veteris Testamenti temporibus in figura occultatum a quibusdam 
sanctis intelligebatur, tempore autem Novi Testamenti in manifestatione 
revelatum populis praedicatur. Unde Scriptura ipsa tunc erat praeceptum, 
nunc testimonium. Scenopegia non celebrare aliquando peccatum fuit, nunc 
non est peccatum; tabernaculo autem Dei, quod est Ecclesia, non compaginari, 
semper peccatum est: sed tunc agebatur sub praecepto figurato, nunc legitur 
in testimonio revelato. Nam et illud quod tunc factum est non diceretur 
tabernaculum testimonii, nisi alicui veritati quae suo tempore declaranda 
erat, quadam
congruentia significationis attestaretur. Lineis vestibus miscere purpuram 
et linostima veste indui aliquando peccatum fuit, nunc non est peccatum; 
sed inordinate vivere et diversi generis professiones velle miscere, ut 
vel sanctimonialis habeat ornamenta nuptarum, vel ea quae se non continens 
nupsit speciem virginis gerat, omnimodo peccatum est, et si quid inconvenienter 
ex diverso genere in vita cujusque contexitur. Verum illud tunc figurabatur 
in vestibus quod nunc declaratur in moribus: illud enim erat tempus significandi, 
hoc manifestandi. Ergo ipsa Scriptura quae tunc fuit exactrix operum significantium, 
nunc testis est rerum significatarum, et quae tunc observabatur ad praenuntiationem, 
nunc recitatur ad confirmationem. Bovem et asinum ad
operandum jungere tunc non licebat, nunc licet. Declaratum est enim per 
Apostolum, cum de bove triturante non infrenando Scripturam recoleret dicentem: 
Nunquid de bobus cura est Deo? Quare ergo nunc legitur quando id quod prohibuit 
jam licet, quia idem ipse ibi secutus Apostolus ait: Propter nos Scriptura 
dicit, et utique impium est ut non legamus nos quod scriptum est propter 
nos, magis enim propter nos quibus manifestatur, quam propter illos in 
quibus figurabatur. Bovem quippe et asinum, si necesse sit, unusquisque 
sine detrimento operis jungit, sapientem vero et stultum non ut unus praecipiat 
et alter obtemperet, sed pariter ex aequali potestate ut annuntient verbum 
Dei, non sine scandalo quisque comites facit. Itaque eamdem Scripturam 
tenemus,
et tunc potestate praecipientem umbris tegendum quod nunc aperiretur, et 
nunc auctoritate attestantem luce apertum quod tunc tegebatur.
          CAPUT LVI. Etsi noveramus Christum secundum carnem, sed nunc 
jam non novimus, ex libro XI contra Faustum.
Etsi noveramus Christum secundum carnem, sed jam nunc non novimus. Ea ipsa 
circumstantia Scripturae loci ejus satis ostendit quid loquatur Apostolus, 
suo quippe more vitam nostram futuram, quae jam in ipso homine mediatore 
Christo Jesu capite nostro resurgente completa est, ita spe certa meditatur, 
tanquam jam sit praesensque teneatur. Quae utique vita
non erit secundum carnem, sicut jam Christi vita non est secundum carnem. 
Carnem namque hoc loco, non ipsam corporis nostri substantiam, quam Dominus 
etiam post resurrectionem suam carnem appellat, dicens: Palpate et videte 
quia spiritus carnem et ossa non habet, sicut me videtis habere; sed corruptionem 
mortalitatemque carnis vult intelligi, quae tunc non erit in nobis, sicut 
jam in Christo non est. Hinc enim proprie carnem nominabat etiam cum de 
ipsa resurrectione satis evidenter loqueretur et diceret quod jam supra 
commemoravi: Caro et sanguis regnum Dei possidere non possunt, neque corruptio 
incorruptionem possidebit. Cum ergo factum fuerit quod ibi consequenter 
dicit: Ecce mysterium vobis dico, omnes quidem
45 resurgemus, non tamen omnes immutabimur in atomo, id est in momento, 
in ictu oculi, in novissima tuba; canet enim tuba, et mortui resurgent 
incorrupti, et nos immutabimur. Oportet enim corruptibile hoc induere incorruptionem, 
et mortale hoc induere immortalitatem. Jam secundum id quod carnem non 
ipsam corporis substantiam, sed ipsam corruptionem mortalitatis appellat, 
non erit utique caro, quia corruptionem mortalitatis mutata non habebit; 
secundum autem ipsius substantiae corporisque originem eadem caro erit, 
quia ipsa resurget et ipsa mutabitur, quia et illud verum est quod ait 
Dominus posteaquam resurrexit: Palpate et videte quia spiritus ossa et 
carnem non habet sicut me videtis habere: et hoc est verum quod ait Apostolus:
Caro et sanguis regnum Dei possidere non possunt. Illud enim dictum est 
secundum ipsam substantiam quae etiam tunc erit, quia ipsa mutabitur. Hoc 
autem dictum est secundum carnalem corruptionis qualitatem, quae tunc jam 
non erit, quia mutata caro non corrumpetur. Noveramus ergo Christum secundum 
carnem, id est secundum carnis mortalitatem antequam resurgeret, sed nunc 
jam non novimus, quia sicut dicit idem Apostolus: Christus resurgens a 
mortuis jam non moritur, et mors ei ultra non dominabitur. Nam si te ad 
verborum proprietatem teneas, mentitus est quod ait: Noveramus Christum 
secundum carnem, si Christus nunquam fuit secundum carnem: nemo enim noverat 
quod non erat. Non autem dixit, putabamus Christum secundum
carnem, sed noveramus. Verumtamen, ut verbo non premam, ne quis affirmet 
per abusionem locutum Apostolum, ut pro eo quod est putabamus, diceret 
noveramus, illud miror non attendere homines caecos, vel potius non miror 
non videre caecos, quia si Christus ideo non habuit carnem, quia dixit 
Apostolus, nunc jam non se nosse Christum secundum carnem, nec illi habuerunt 
carnem de quibus in eodem loco dicit: Itaque nos amodo neminem novimus 
secundum carnem. Neque enim de solo Christo id volens intelligi, posset 
dicere, neminem novimus secundum earnem [sed quia illorum secum vitam futuram 
tanquam praesentem meditabatur, qui resurgentes commutabuntur: Amodo, inquit, 
neminem novimus
secundum carnem, id est tam certam spem tenemus futurae nostrae incorruptionis 
et immortalitatis, ut amodo jam in ipsa laetitia gaudeamus. Unde alio loco 
dicit: Si autem resurrexistis cum Christo, quae sursum sunt quaerite, ubi 
Christus est ad dexteram Dei sedens; quae sursum sunt sapite, non quae 
super terram. Nondum utique resurreximus sicut Christus, sed tamen secundum 
spem, quae nobis in illo est, jam nos cum illo resurrexisse testatus est: 
unde etiam dicit: Secundum suam misericordiam salvos nos fecit per lavacrum 
regenerationis. Quis autem non intelligat in lavacro regenerationis spem 
nobis datam salutis futurae, non jam salutem ipsam quae promittitur? et 
tamen quia certa spes est, tanquam jam data esset eadem salus: Salvos nos, 
inquit, fecit.
Alio quippe loco dilucidissime dicit: Nos in nobis ipsis ingemiscimus, 
adoptionem exspectantes redemptionem corporis nostri; spe enim salvi facti 
sumus, spes autem quae videtur non est spes. Quod enim videt quis quid 
speratur [sperat]? si autem quod non videmus speramus, per patientiam exspectamus. 
Sicut ergo hic non dixit: Salvi futuri sumus, sed: Amodo jam salvi facti 
sumus, nondum tamen in re, sed in spe: Spe enim, inquit, salvi facti sumus; 
sic et quod ibi dictum est: Amodo neminem novimus secundum carnem; nondum 
in re, sed in spe intelligitur, quia spes nobis in Christo est, quia in 
illo jam completum est quod nobis promissum speramus. Ille quippe jam resurrexit 
et mors ei ultra non dominabitur, quem etsi noveramus secundum carnem, 
cum
adhuc moriturus esset, inerat quippe in ejus corpore illa mortalitas quam 
proprie carnem appellat Apostolus, sed jam nunc non novimus. Illud enim 
ejus mortale jam induit immortalitatem, unde secundum pristinam mortalitatem 
jam caro appellari non possit. Itaque ipsius loci contextionem, ubi haec 
sententia est de qua isti calumniantur, consideremus, ut hoc quod dico 
magis eluceat. Charitas, inquit, Christi compellit nos judicantes hoc, 
quoniam si unus pro omnibus mortuus est, ergo omnes mortni sunt, et pro 
omnibus mortuus est, ut qui vivunt jam non sibi vivant, sed ei qui pro 
ipsis mortuus est et resurrexit. Itaque nos modo [amodo] neminem novimus 
secundum carnem, etsi noveramus secundum carnem Christum, sed jam nunc 
non novimus. Certe
jam nunc cujus [cuivis] apparet propter resurrectionem Christi hoc dixisse 
Apostolum, quandoquidem ista verba illud praecessit, ut qui vivunt, jam 
non sibi vivant, sed ei qui pro ipsis mortuus est et resurrexit. Quid est 
enim aliud non sibi, sed illi vivant, nisi ut non secundum carnem vivant 
in spe terrenorum et corruptibilium bonorum, sed secundum spiritum in spe 
resurrectionis quae jam ex ipsis in Christo facta est? Itaque eorum pro 
quibus Christus mortuus est et resurrexit, et qui jam non sibi, sed illi 
vivunt, neminem secundum carnem Apostolus noverat, propter spem futurae 
immortalitatis in cujus exspectatione vivebant, quae in Christo jam non 
spes, sed res erat. Quem etsi noverat secundum carnem cum adhuc
moriturus esset, jam tamen non noverat, quia eum resurrexisse noverat, 
et ultra ei mortem non dominaturam, et quia omnes in illo etsi nondum re, 
jam tamen spe hoc sumus. Sequitur et dicit: Si qua igitur in Christo nova 
creatura, vetera transierunt, ecce facta sunt [omnia] nova, omnia autem 
ex Deo qui reconciliavit nos sibi per Christum. Omnis ergo nova creatura, 
id est populus innovatus per fidem, ut habeat interim in spe quod in re 
postea perficiatur, in Christo habet jam [etiam] quod in se sperat. Itaque 
nunc vetera transierunt secundum spem, quia modo jam non est tempus Veteris 
Testamenti quo temporale atque carnale regnum exspectetur a Deo, et facta 
sunt omnia nova secundum eamdem spem, ut regnum coelorum ubi nulla erit 
mors atque corruptio
promissum teneamus, in resurrectione autem mortuorum non jam secundum spem, 
sed secundum rem, et vetera transibunt, cum inimica novissima destruetur 
mors, et fient omnia nova, cum corruptibile hoc induerit incorruptionem 
et mortale hoc induerit immortalitatem. Quod jam factum est in Christo 
quem secundum rem, jam non noverat Paulus secundum carnem. Eorum vero pro 
quibus mortuus est et resurrexit, nondum secundum rem, sed secundum spem, 
neminem noverat secundum carnem, quia illius gratia, sicut idem ad Ephesios 
dicit, sumus salvi facti. Nam et ipse locus huic sententiae sic attestatur: 
Deus autem, inquit, qui dives est in misericordia, propter multam dilectionem 
qua dilexit nos, et cum essemus mortui peccatis, convivificavit
nos Christo, cujus gratia sumus salvi facti. Quod enim hic dixit, convivificavit 
nos Christo, hoc dixit ad Corinthios, ut qui vivunt jam non sibi vivant, 
sed ei qui pro ipsis mortuus est et resurrexit; et quod hic dicit, cujus 
gratia sumus salvi facti, jam velut perfectum sit loquitur quod in spe 
tenet. Nam, quod paulo ante commemoravi, apertissime alibi dicit, spe enim 
salvi facti sumus. 46 Ideoque et hic sequitur, et tanquam perfectum enumerat 
quod futurum est. Et simul, inquit, suscitavit, et simul sedere fecit in 
coelestibus in Christo Jesu. Certe enim in coelestibus Christus jam sedet, 
nondum autem nos, sed quia spe certa quod futurum est jam tenemus, simul 
sedere nos dixit in coelestibus, nondum in nobis, sed jam in illo: namque 
ne putares jam nunc
esse perfectum quod in spe ita dicitur tanquam perfectum sit, atque ut 
intelligas adhuc futurum, sequitur et dicit: Ut ostenderet in supervenientibus 
saeculis superabundantes divitias gratiae suae, in veritate [benignitate] 
super nos, in Christo Jesu. Hinc est et illud: Cum enim essemus in carne, 
passiones peccatorum quae per legem sunt operabantur in membris nostris 
ut fructum ferrent morti. Ita enim dixit, cum essemus in carne, quasi jam 
non esset in carne, quod ita intelligitur: Cum essemus in spe rerum carnalium, 
quando lex quae impleri non potest nisi per charitatem spiritalem ad hoc 
super eos erat, per praevaricationem ut abundaret delictum, ut postea, 
revelato Novo Testamento, per indulgentiam superabundaret
gratia. Hinc similiter alibi dicit: Qui autem in carne sunt, Deo placere 
non possunt. Et ne putaret quisquam eos dictos qui nondum mortui sunt, 
statim subjecit: Vos autem non estis in carne, sed in spiritu, id est, 
qui in spe carnalium bonorum sunt, Deo placere non possunt; vos autem non 
estis in spe carnalium, sed in spe spiritalium, id est regni coelorum, 
ubi et ipsum corpus per illam mutationem, in suo quodam genere spiritale 
erit, quod modo animale est. Seminatur enim corpus animale (sicut ad Corinthios 
idem dicit), resurget corpus spiritale. Si ergo neminem eorum jam noverat 
secundum carnem Apostolus, qui propterea dicebantur non esse in carne, 
quia non erant in spe rerum carnalium, quamvis adhuc corruptibilem carnem 
mortalemque
portarent, quanto expressius de Christo diceret quod eum jam non noverat 
secundum carnem, in cujus corpore etiam re ipsa jam perfectum erat quod 
illi in spe promissum tenebant?
          CAPUT LVII. De sex diebus in Genesi et sex aetatibus, vel de 
conjuge facta ex viri latere dormientis, ex libro XII contra Faustum.
Sex diebus in Genesi consummavit Deus omnia opera sua, et septimo requievit. 
Sex aetatibus humanum genus in hoc saeculo per successiones temporum Dei 
opera insigniunt. Quarum prima est ab Adam usque ad Noe; secunda a Noe 
usque ad Abraham; tertia ab Abraham usque ad David; quarta a David usque 
ad transmigrationem Babyloniae [in Babyloniam];
quinta deinde usque ad humilem adventum Domini nostri Jesu Christi; sexta 
quae nunc agitur donec Excelsus veniat ad judicium. Septima vero intelligitur 
in requie sanctorum non in hac vita, sed in alia, ubi vidit requiescentem 
pauperem dives ille cum apud inferos torqueretur, ubi non fit vespera, 
quia nullus ibi rerum defectus est. Sexto die in Genesi formatur homo ad 
imaginem Dei: sexta aetate saeculi manifestatur reformatio nostra, in novitate 
mentis secundum imaginem ejus qui creavit nos, sicut dicit Apostolus. Fit 
viro dormiente conjux de latere, fit Christo moriente Ecclesia de sacramento 
sanguinis, qui de latere mortui profluxit. Vocatur Eva vita, mater vivorum, 
quae de viri sui latere facta est; et dicit Dominus in Evangelio: Si quis 
non
manducaverit carnem meam et biberit sanguinem meum, non habebit in se vitam, 
et omnia quae illic intelliguntur, enucleate minutatimque tractata, Christum 
et Ecclesiam praeloquuntur sive in bonis Christianis sive in malis. Neque 
enim frustra dixit Apostolus: Adam qui est forma futuri, ut illud, Relinquet 
homo patrem et matrem et adhaerebit uxori suae, et erunt duo in carne una. 
Sacramentum hoc, inquit, magnum est; ego autem dico in Christo et in Ecclesia; 
quis enim non cognoscat Christum eo modo reliquisse Patrem, qui cum in 
forma Dei esset, non rapinam arbitratus est esse aequalis Deo, sed semetipsum 
exinanivit formam servi accipiens, reliquisse etiam matrem synagogam Judaeorum 
Veteri
Testamento carnaliter inhaerentem, et adhaesisse uxori suae sanctae Ecclesiae: 
ut pace Novi Testamenti essent duo in carne una. Quia cum sit Deus apud 
Patrem per quem facti sumus, factus est per carnem particeps nostri, ut 
illius capitis corpus esse possemus.
          CAPUT LVIII. Quod Cain et Abel duos populos figuraverint, et 
qui occiderit Cain septem vindictas exsolvet; vel de signo quod posuit 
Deus in Cain; ex eodem libro XII contra Faustum.
Itaque occiditur Abel minor natu a fratre majore natu: occiditur Christus, 
caput populi minoris natu, a populo Judaeorum majore natu. Ille in campo, 
iste in Calvariae loco. Interrogat Deus Cain, non tanquam
ignorans eum a quo discat, sed tanquam judex reum quem puniat, ubi sit 
frater ejus. Respondit ille nescire se, nec ejus esse se custodem. Usque 
adhuc quid nobis respondent Judaei, cum eos Dei voce, hoc est sanctarum 
Scripturarum voce interrogamus de Christo, nisi nescire se Christum quem 
dicimus? Fallax enim Cain ignoratio Judaeorum est falsa negatio; essent 
autem ipsi quodammodo Christi custodes, si Christianam fidem accipere et 
custodire voluissent. Nam qui custodit in corde suo Christum, non dicit 
quod Cain: Nunquid ego custos sum fratris mei? Dicit Deus ad Cain: Quid 
fecisti? Vox sanguinis fratris tui clamat ad me de terra. Sic arguit in 
Scripturis sanctis vox divina Judaeos. Habet enim magnam vocem Christi 
sanguis in terra, cum eo accepto
ab omnibus gentibus respondetur Amen. Haec est clara vox sanguinis, quam 
sanguis ipse exprimit ex ore fidelium eodem sanguine redemptorum. Dicit 
Deus ad Cain: Et nunc maledictus tu a terra quae aperuit os suum accipere 
sanguinem fratris tui de manu tua, quoniam operaberis terram, et non adjiciet 
virtutem suam dare tibi: gemens et tremens eris in terra. Non dixit maledicta 
terra, sed maledictus tu a terra, quae aperuit os suum excipere [accipere] 
sanguinem fratris tui de manu tua. Maledictus enim est populus Judaicus 
infidelis a terra, id est ab Ecclesia, quae aperuit os suum in confessione 
peccatorum accipere sanguinem Christi, qui fusus est in remissionem peccatorum 
de manu persecutoris, nolentis esse sub gratia, sed sub lege, ut
esset ab Ecclesia maledictus, id est ut eum intelligeret et ostenderet 
Ecclesia maledictum, dicente Apostolo: Quicunque enim ex operibus legis 
sunt sub maledicto sunt legis. Deinde cum dixisset: Maledictus tu a terra 
quae aperuit os suum accipere sanguinem fratris tui de manu tua, non dixit: 
Quoniam operaberis eam, sed ait: Quoniam operaberis terram, et non adjiciet 
virtutem suam dare tibi. 47 Unde non est necesse eamdem terram intelligere 
operari Cain quae aperuit os suum accipere sanguinem fratris de manu ejus. 
Sed ideo maledictus intelligitur ab hac terra, quoniam operatur terram 
quae non [nondum] adjiciet virtutem suam dare illi. Id est, ideo populum 
Judaeorum maledictum agnoscit
et ostendit Ecclesia, quoniam occiso Christo adhuc operatur terrenam circumcisionem, 
terrenum sabbatum, terrenum azymum, terrenum pascha, quae omnis terrena 
operatio habet occultam virtutem intelligendae gratiae Christi, quae non 
datur Judaeis in impietate et infidelitate perseverantibus, quia Novo Testamento 
revelata est, et non transeuntibus ad Dominum: non eis aufertur [auferretur] 
velamen quod in lectione Veteris Testamenti manet, quia in solo Christo 
evacuatur, non ipsa lectio Veteris Testamenti quae habet absconditam virtutem, 
sed velamen quo absconditur. Unde Christo in cruce passo, velum templi 
conscissum est, ut per Christi passionem revelentur secreta sacramentorum 
fidelibus, ad bibendum ejus sanguinem ore aperto in confessione
transeuntibus. Propterea populus ille sicut Cain adhuc operatur terram, 
adhuc exercet operationem legis carnaliter, quae non ei dat virtutem suam, 
quia in ea non intelligit gratiam Christi; propterea et in ipsa terra quam 
Christus portavit, id est in ejus carne ipsi operati sunt salutem nostram 
crucifigendo Christum, qui mortuus est propter delicta nostra. Nec eis 
dedit eadem terra virtutem suam, quia non justificati sunt virtute resurrectionis 
ejus, qui resurrexit propter justificationem nostram. Quia etsi crucifixus 
est in infirmitate, sed vivit in virtute Dei, sicut dicit Apostolus. Haec 
ergo est virtus terrae illius quam non ostendit impiis et incredulis, unde 
nec resurgens eis a quibus erat crucifixus apparuit, tanquam Cain operanti 
terram, ut granum illud seminaretur, non
ostendens eadem terra fructum virtutis suae. Quoniam operaberis, inquit, 
terram, et non adjiciet virtutem suam dare tibi; gemens et tremens eris 
in terra. Nunc ecce quis non videat, quis non agnoscat in tota terra quacunque 
dispersus est ille populus quomodo gemat moerore amissi regni, et tremat 
timore sub innumerabilibus populis Christianis? Ideoque respondit Cain 
et dixit: Major est causa mea; si ejicis me hodie a facie terrae, et a 
facie tua abscondar, et ero gemens et tremens super terram, et erit, omnis 
qui invenerit me, occidet me. Vere inde gemit et tremit ne, regno etiam 
terreno perdito, ista visibili morte occidatur. Hanc dicit majorem causam, 
quam illam quod ei terra non dat virtutem suam, ne spiritaliter moriatur: 
carnaliter enim sapit, et abscondi
a facie Dei, id est iratum habere Deum, grave non putat, nisi ne inveniatur 
et occidatur. Carnaliter enim sapit tanquam operans terram cujus virtutem 
non accipit. Sapere autem secundum carnem mors est, quam ille non intelligens, 
amisso regno gemit, et corporalem mortem tremit. Sed quid ei respondit 
Deus? Non sic, inquit, omnis qui occiderit Cain septem vindictas exsolvet, 
id est non sic quomodo dicis, non corporali morte interibit genus impium 
carnalium Judaeorum: quicunque enim eos ita perdiderit, septem vindictas 
exsolvet, id est, auferet ab eis septem vindictas quibus alligati sunt 
propter reatum occisi Christi, ut hoc toto tempore quod septenario dierum 
numero volvitur, magis quia non interit
gens Judaea, satis appareat fidelibus Christianis quam subjectionem meruerunt 
[meruerint] qui superbo regno Dominum interfecerunt. Et posuit Deus in 
Cain signum, ne eum occidat omnis qui invenerit. Hoc revera multum mirabile 
est quemadmodum omnes gentes quae a Romanis subjugatae sunt in ritum Romanorum 
sacrorum transierint, eaque sacrilegia observanda et celebranda susceperint, 
gens autem Judaea, sive sub paganis regibus, sive sub Christianis, non 
amiserit signum legis suae quo a caeteris gentibus populisque distinguitur, 
et omnis imperator vel rex qui eos in regno suo invenit, cum ipso signo 
eos invenit nec occidit, id est non efficit ut non sint Judaei: certo quodam 
et proprio suae observationis signo a caeterarum gentium communione discreti,
nisi quicunque eorum ad Christum transierit, ut jam non inveniatur Cain, 
nec exeat a facie Dei, nec habitet in terra Naim; quod dicitur interpretari 
commotio, contra quod malum Deus rogatur in Psalmo: Ne dederis in motum 
pedes meos, et manus peccatorum non moveant me.
          CAPUT LIX. Quod diversis modis possit intelligi: Si recte offeras, 
recte autem non dividas, peccasti, ex libro XV de Civitate Dei.
Cum Deus locutus est ad Cain eo more quo cum primis hominibus per creaturam 
subjectam velut eorum socius forma congrua loquebatur, quid ei profuit? 
Nonne conceptum scelus in necando fratre etiam post verbum divinae admonitionis 
implevit?
Nam cum sacrificia discrevisset amborum, in illius respiciens, hujus despiciens, 
quod non dubitandum est potuisse cognosci signo aliquo attestante visibili, 
et hoc ideo fecisset Deus quia mala erant opera ejus, fratris vero ejus 
bona, contristatus est Cain valde, et concidit facies ejus. Sic enim scriptum 
est: Et dixit Deus ad Cain: Quare tristis factus es, et quare concidit 
facies tua? Nonne si recte offeras, recte autem non dividas, peccasti? 
quiesce, ad te enim conversio ejus, et tu dominaberis illius. In hac admonitione 
vel monitu quem Deus protulit ad Cain, illud quidem quod dictum est, « 
Nonne si recte offeras, recte autem non dividas peccasti? » quia non elucet 
cur vel unde sit dictum, multos sensus peperit ejus obscuritas, cum divinarum 
Scripturarum quisque tractator
secundum fidei regulam id conatur exponere. Recte quippe offertur sacrificium 
cum offertur Deo vero, cui uni tantummodo sacrificandum est. Non autem 
recte dividitur dum non discernuntur recte vel loca, vel tempora, vel res 
ipsae quae offeruntur, vel qui offert, et cui offertur, vel hi quibus ad 
vescendum distribuitur quod oblatum est, ut divisionem hic discretionem 
intelligamus, sive cum offertur ubi non oportet, aut quod non ibi, sed 
alibi oportet, sive cum offertur quando non oportet, aut quod non tunc 
sed alias oportet, sive cum id offertur quod nusquam et nunquam penitus 
debuit, sive cum electiora, sibi ejusdem generis rerum tenet homo quam 
sunt ea quae offert Deo, sive cum ejus rei quae oblata est
fit particeps profanus aut quilibet quem fas non est fieri. In quo autem 
horum Deo displicuerit Cain, facile non potest inveniri, sed quoniam Joannes 
apostolus cum de his fratribus loqueretur: Non sicut Cain, inquit, qui 
ex maligno erat et occidit fratrem suum, et cujus rei gratia occidit, quia 
opera illius maligna fuerunt, fratris autem ejus justa, datur intelligi 
propterea Deum non respexisse in munus ejus, quia hoc ipso male dividebat, 
dans Deo aliquid suum, sibi autem, seipsum, quod omnes facti sunt [fecerunt] 
qui non Dei, sed suam sectantes voluntatem, id est 48 non recto sed perverso 
corde viventes, offerunt tamen Deo munus quo putant eum redimi, ut eorum 
non opituletur sanandis pravis cupiditatibus, sed explendis. Et hoc est 
terrenae proprium civitatis
Deum vel deos colere: quibus adjuvantibus regnet in victoriis et pace terrena, 
non charitate consulendi, sed dominandi cupiditate. Boni quippe ad hoc 
utuntur mundo ut fruantur Deo, mali autem contra ut fruantur mundo uti 
volunt Deo, qui tamen eum vel esse vel res humanas curare jam credunt; 
sunt enim multo deteriores qui ne hoc quidem credunt. Cognito itaque Cain 
quod super ejus germani sacrificium, nec super suum respexerit Deus, utique 
fratrem bonum mutatus imitari, non elatus debuit aemulari, sed contristatus 
est, et concidit vultus ejus. Hoc peccatum maxime arguit Deus, tristitiam 
de alterius bonitate, et hoc fratris; hoc quippe arguendo interrogavit 
dicens: Quare tristatus es, et quare concidit facies tua? quia enim fratri 
invidebat, Deus videbat et hoc
arguebat. Nam hominibus quibus absconditum est cor alterius, esse posset 
ambiguum et prorsus incertum utrum illa tristitia malignitatem suam, in 
qua se Deo displicuisse didicerat, an fratris doluerit bonitatem, quae 
Deo placuit cum in sacrificium ejus respexisset [aspexit], sed rationem 
reddens Deus cur ejus oblationem accipere noluerit, ut sibi ipse potius 
merito quam ei frater immerito displiceret, cum esset injustus non recte 
dividendo, hoc est non recte vivendo, et indignus cujus approbaretur oblatio, 
quam esset injustior quod fratrem justum gratis occidisset [odisset] ostendit, 
non tamen eum dimittens sine mandato sancto, justo et bono: Quiesce, inquit, 
ad te enim conversio ejus, et tu dominaberis illius. Nunquid fratris? absit. 
Cujus igitur nisi peccati? Dixerat
enim, peccasti, tum deinde addidit: Quiesce, ad te enim conversio ejus, 
et tu dominaberis illius. Potest quidem ita intelligi ad ipsum hominem 
conversionem esse debere peccati, ut nulli alii quam sibi sciat tribuere 
debere quod peccat. Haec enim est salubris poenitentiae medicina et veniae 
petitio non incongrua, ut ubi ait, ad te enim conversio ejus, non subaudiatur, 
erit, sed sit, praecipientis videlicet, non praedicentis modo. Tunc enim 
dominabitur quisque peccato, si id sibi non defendendo praeposuerit [proposuerit], 
sed poenitendo subjecerit. Alioquin et illi serviet dominanti, si patrocinium 
adhibuerit accidenti. Sed ut peccatum intelligatur concupiscentia ipsa 
carnalis, de qua dicit Apostolus: Caro concupiscit
adversus spiritum. In cujus carnis fructibus et invidiam commemorat, qua 
utique Cain stimulabatur et accendebatur in fratris exitium, bene subaudiatur 
[subauditur erit], id est ad te enim conversio ejus erit, et tu dominaberis 
illius; cum enim commota fuerit pars ipsa carnalis quam peccatum appellat 
Apostolus, ubi dicit: Non ego operor illud, sed quod habitat in me peccatum: 
quam partem animi etiam philosophi dicunt esse vitiosam, non quae mentem 
debeat trahere, sed cui mens debeat imperare eamque ab illicitis operibus 
ratione cohibere. Cum ergo commota fuerit ad aliquid perperam committendum, 
si quiescatur et obtemperetur, dicente Apostolo: Ne exhibueritis membra 
vestra arma iniquitatis peccato; ad mentem domita et victa convertitur, 
ut subditae ratio dominetur.
Hoc praecepit Deus huic qui facibus invidiae inflammabatur in fratrem, 
et quem debuerat imitari cupiebat auferri: Quiesce, inquit, manus a scelere 
contine, non regnet peccatum in mortali tuo corpore ad obediendum desideriis 
ejus; nec exhibeas membra tua iniquitatis arma peccato, ad te enim conversio 
ejus, dum non adjuvatur relaxando, sed quiescendo frenatur, et tu dominaberis 
illius, ut cum forinsecus non permittitur operari, sub potestate mentis 
regentis et benevolentis assuescat etiam intrinsecus non moveri. Dictum 
est tale aliquid in eodem divino libro, et de muliere quando post peccatum 
Deo interrogante atque judicante damnationis sententiam [sententias] acceperunt, 
in serpente diabolus et in se ipsis illa et maritus. Cum enim dixisset 
ei: Multiplicans
multiplicabo tristitias tuas et gemitum tuum, et in tristitia paries filios, 
deinde addidit: Et ad virum tuum conversio tua, et ipse tui dominabitur. 
Quod dictum est ad Cain de peccato vel de vitiosa carnis concupiscentia, 
hoc isto loco de peccatrice femina. Ubi intelligendum est virum ad regendam 
uxorem animo carnem regenti similem esse oportere; propter quod dicit Apostolus: 
Qui diligit uxorem suam, seipsum diligit, nemo enim unquam carnem suam 
odio habuit. Sananda enim sunt haec sicut nostra, non sicut aliena damnanda. 
Sed illud Dei praeceptum Cain sicut praevaricator accepit: invalescente 
quippe invidentiae vitio, fratrem insidiatus occidit. Talis erat terrenae 
conditor civitatis. Quomodo autem significaverit etiam Judaeos a quibus 
Christus occisus est pastor
omnium hominum, quem pastor ovium pecorum praefigurabat Abel, quia in allegoria 
prophetica res est, parco nunc dicere, et quaedam hinc adversus Faustum 
Manichaeum dixisse me recolo[2], quod post septem dies ex quo ingressus 
Noe in arcam factum est diluvium, quia in spe futurae quietis [spe futurae 
quietis] quae septimo dic significata est baptizamur; quod praeter arcam 
omnis caro quam terra sustentabat diluvio consumpta [consummata] est, quia 
praeter Ecclesiae societatem aqua baptismi, quamvis eadem sit, non solum 
non valet ad salutem, sed valet potius ad perniciem; quod quadraginta diebus 
et quadraginta noctibus pluit, quia omnis reatus peccatorum qui in decem 
praeceptis legis
______________________________________________________________________
admittitur per universum orbem terrarum qui quatuor partibus continetur. 
Decem quippe quater ducta quadraginta fiunt. Sive ille reatus quod ad dies 
pertinet ex rerum prosperitate, sive quod ad noctes ex rerum adversitate 
contractus sit, sacramento baptismi coelestis abluitur.
          CAPUT LX. De septenario requiei et octonario resurrectionis numero, 
vel de emissione corvi et columbae: item ex libro XII contra Faustum.
Et quod vicesimus et septimus dies mensis commemoratur ad ejusdem quadraturae 
significationem pertinet, quae jam ex [in] quadratis lignis exposita est. 
Sed hic evidentius quia nos ad omne opus bonum paratos, id est quodammodo 
conquadratos, Trinitas per
ficit in memoria qua Deum recolimus, in intelligentia qua cognoscimus, 
in voluntate qua diligimus: tria enim ter et hoc ter fiunt viginti septem, 
qui est numeri ternarii quadratus. Quod septimo mense arca sedit, hoc est 
requievit, ad illam septimam requiem significatio recurrit, et quia perfecti 
requiescunt, ibi quoque illius quadraturae numerus iteratur. Nam vicesima 
septima die secundi mensis commendatum est hoc sacramentum. Et rursus vicesima 
septima die septimi mensis eadem commendatio confirmata est, cum arca requievit. 
Quod enim promittitur in spe, hoc exhibetur in re. Porro quia ipsa septima 
requies cum octava resurrectione conjungitur (neque enim reddito corpore 
finitur requies quae post hanc vitam excipit sanctos, sed potius totum 
hominem
non adhuc spe, sed jam re ipsa, omni ex parte et spiritus et corporis perfecta 
immortali [immortalitatis] salute renovatum in aeternae vitae 49 munus 
assumit); quia ergo septima requies cum octava resurrectione conjungitur, 
et hoc in sacramento regenerationis nostrae, id est in baptismo altum profundumque 
mysterium est: quindecim cubitis supercrevit aqua excedens altitudinem 
montium, id est hoc sacramentum transcendit omnem sapientiam superborum. 
Septem quippe et octo conjuncta quindecim fiunt, et quia septuaginta a 
septem, et octoginta ab octo denominantur, conjuncto utroque numero centum 
quinquaginta diebus exaltata est aqua, eamdem nobis commendans atque confirmans 
altitudinem baptismi in consecrando novo homine, ad tenendam
quietis et resurrectionis fidem. Quod post dies quadraginta emissus corvus, 
non est reversus, aut aquis utique interceptus, aut aliquo supernatante 
cadavere illectus, significat homines immunditia cupiditatis teterrimos, 
et ob hoc ad ea quae foris sunt in hoc mundo nimis intentos, aut rebaptizati, 
aut ab his quos praeter arcam, id est praeter Ecclesiam baptismus occidit, 
seduci et teneri. Quod columba emissa non inventa requie reversa est, ostendit 
per Novum Testamentum requiem sanctis in hoc mundo non esse promissam, 
post quadraginta enim dies emissa est, qui numerus vitam quae in hoc mundo 
agitur significat; denique post septem dies dimissa, propter illam septenariam 
operationem
spiritalem, olivae fructuosum surculum retulit, quo significaret nonnullos 
etiam extra Ecclesiam baptizatos, si eis pinguedo non defuerit charitatis, 
posteriore tempore, quasi vespere, in ore columbae tanquam in osculo pacis, 
ad unitatis societatem posse perduci; quod post alios septem dies dimissa 
reversa non est, significat finem saeculi, quando erit sanctorum requies: 
non adhuc in sacramento spei quo in hoc tempore consociatur Ecclesia, quandiu 
bibitur quod de Christi latere manavit, sed jam in ipsa perfectione salutis 
aeternae, cum tradetur regnum Deo et Patri, ut in illa perspicua contemplatione 
incommutabilis veritatis, nullis mysteriis corporalibus egeamus.
          CAPUT LXI. De mandatis Dei ad Noe post diluvium, ex eodem libro 
XII contra Faustum.
Cur animalia quamvis et munda et immunda in arca fuerint, tamen post egressum 
de arca non offerantur Deo in sacrificium nisi munda? Quid sibi deinde 
velit Deo loquente ad Noe, et tanquam rursus ab exordio, quia multis modis 
eadem significari oportebat figuram Ecclesiae, commendante, quod progenies 
ejus benedicitur, ad implendam terram, quod dantur eis in escam cuncta 
animalia, sicut in illo disco Petro dicitur: Macta et manduca.
          CAPUT LXII. Ne caro cum sanguine manducetur.
Quod ejecto sanguine jubentur manducare, ne vita
pristina quasi suffocata in conscientia teneatur, sed habeat tanquam effusionem 
per confessionem. Quod testamentum posuit Deus inter se et homines, atque 
omnem animam vivam ne perdat eam diluvio, arcum qui apparet in nubibus, 
qui nunquam nisi de sole resplendet. Illi enim non pereunt diluvio separati 
ab Ecclesia, qui in Prophetis et omnibus divinis Scripturis tanquam in 
Dei nubibus agnoscunt Christi gloriam, non quaerunt suam. Verum ne adoratores 
hujus solis amplius intumescant, sciant ita significari Christum aliquando 
per solem, sicut per leonem, per agnum, per lapidem, cujusdam similitudinis 
causa, non proprietatis substantia. Jam vero illud quod de vinea quam plantavit 
inebriatus Noe, nudatus est in domo sua, cui non appareat Christus in gente 
sua
passus? Tunc enim nudata est mortalitas carnis ejus, Judaeis scandalum, 
gentibus stultitia, ipsis autem vocatis Judaeis et gentibus, tanquam Sem 
et Japhet, Dei virtus et Dei sapientia, quia quod stultum est Dei, sapientius 
est quam homines, et quod infirmum est Dei, fortius est quam homines. Proinde 
in duobus filiis maximo et minimo, duo populi figurati, unam vestem a tergo 
portantes, sacramentum scilicet jam praeteritae atque transactae dominicae 
passionis, nuditatem patris neque intuentur, quia in Christi necem non 
consentiunt; et tamen honorant velamento tanquam scientes unde sint nati. 
Medius autem filius, id est populus Judaeorum, ideo medius, quia nec primatum 
apostolorum tenuit, nec ultimus in gentibus
credidit. Vidit nuditatem patris, quia consensit in necem Christi et nuntiavit 
foras fratribus. Per eum quippe manifestatum est et quodammodo publicatum 
quod erat in prophetia secretum, ideoque fit servus fratrum suorum. Quid 
est enim aliud hodieque gens ipsa, nisi quaedam scriniaria Christianorum 
bajulans Legem et Prophetasad testim onium assertionis Ecclesiae, ut nos 
honoremus per sacramentum quod nuntiat illa per litteram? Quem non autem 
excitet? quem non vel informet vel confirmet in fide? Quod ita benedicuntur 
duo illi qui nuditatem patris honoraverunt, quamvis aversi, velut quibus 
factum sceleratae vineae displicuerit. Benedictus, inquit, Dominus Deus 
Sem. Quanquam enim sit Deus omnium gentium, quodammodo tamen proprio vocabulo, 
et
in ipsis jam gentibus dicitur Deus Israel; et unde hoc factum est, nisi 
ex benedictione Japhet? In populo enim gentium totum orbem terrarum occupavit 
Ecclesia. Hoc prorsus praenuntiabatur cum diceretur: Laetificet Deus Japhet, 
et habitet in domibus Sem.
          CAPUT LXIII. De Abraham exeunte de terra sua, de Joseph vendito 
et honorato, de exitu Israelis ex Aegypto. Contra Faustum libro XII.
Christum dicitis ab Israeliticis prophetis non esse praedictum, cui praedicendo 
omnes illae paginae vigilant, si eas perscrutari pietate, quam exagitare 
levitate malletis. Quis alius in Abraham exiit de terra sua et de cognatione, 
ut apud exteros ditaretur et locupletaretur, nisi qui, relicta terra et 
cognatione
Judaeorum, unde secundum carnem natus est, apud gentes ita praepollet et 
praevalet ut videmus? Quis alius in Isaac lignum sibi portaret [portabat] 
ad victimam, nisi qui crucem sibi ad passionem ipse portavit? Quis alius 
aries immolandus in vepre cornibus adhaerebat, nisi qui crucis patibulo 
pro nobis offerendus affigebatur? Quis alius in angelo cum Jacob luctatus, 
cum sibi praevalentem quasi fortiorem infirmior victusque victorem, partim 
benedicit, partim latitudinem femoris ejus claudam reddit, nisi qui praevalere 
adversum se passus populum Israel quosdam qui crediderunt benedixit in 
eis, latitudo autem femoris Jacob in multitudine carnalis populi claudicavit? 
Quis alius lapis positus ad caput Jacob ut nominatim quodammodo exprimeretur 
etiam unctus est,
nisi caput viri Christus? Quis enim Christum nescit ab unctione appellari? 
Qui etiam hoc ipsum in Evangelio commemorans, et de se figuratum apertissime 
testificans, cum quemdam Nathanaelem dixisset vere Israelitam in quo dolus 
non esset, et cum ille, tanquam lapidem illum habens ad caput, confessus 
eum esse [F. esset] Filium Dei et regem Israel, ista confessione quodammodo 
ungens lapidem, id est ipsum esse confitens Christum, ibi opportune Dominus 
etiam illud commemoravit quod vidit Jacob qui per benedictionem appellatus 
est Israel. Amen dico vobis, inquit, videbitis coelum apertum et angelos 
Dei ascendentes et descendentes super Filium hominis. 50 Hoc enim Israel 
viderat, cum illum lapidem ad caput habebat a terra in
coelum, scalas per quas ascendebant et descendebant angeli Dei, in quibus 
significati sunt evangelistae praedicatores Christi. Ascendentes utique 
cum ad intelligendam ejus supereminentissimam divinitatem excedunt universam 
creaturam, ut eum inveniant, in principio Deum apud Deum, per quem facta 
sunt omnia. Descendentes autem, ut eum inveniant factum ex muliere, factum 
sub lege, ut eos qui sub lege erant redimeret; in illo enim scala a terra 
usque in [ad] coelum, a carne [usque] ad spiritum, quia in illo carnales 
proficiendo velut ascendendo spiritales fiunt. Ad quos lacte nutriendos 
etiam ipsi spiritales descendunt quodammodo cum eis non possunt loqui, 
quasi spiritalibus sed quasi carnalibus: sic et ascenditur et descenditur 
super Filium hominis. Filius enim hominis
sursum in capite nostro, quod est ipse Salvator, et filius hominis deorsum 
in corpore suo, quod est Ecclesia. Ipsum et scalas intelligimus, quia ipse 
dixit: Ego sum via. Ad ipsum ergo ascenditur ut in excelsis intelligatur, 
et ad ipsum descenditur, ut in membris suis parvulis nutriatur [ut in membris 
sui parvuli nutriantur]; et per illum ascenditur et descenditur: exemplum 
quippe ejus sequentes praedicatores ejus, non solum se erigunt ut eum sublimiter 
spectent [exspectent], sed etiam humiliant, ut eum temperanter annuntient. 
Videte Apostolum ascendentem: Sive, inquit, mente excessimus Deo, et videte 
descendentem: Sive, inquit, temperantes sumus vobis. Dicat per quem ascenderit 
et descenderit. Charitas, inquit, Christi compellit nos judicantes hoc, 
quoniam
si unus pro omnibus mortuus est, ergo omnes mortui sunt, et pro omnibus 
mortuus est, ut qui vivunt, jam non sibi vivant, sed ei qui pro eis mortuus 
est et resurrexit. Haec in Scripturis sanctis sancta spectacula quem non 
delectant, sanam doctrinam non sustinet [sustinens], ad fabulas convertitur, 
et illae quidem fabulae animos [animas] in qualibet corporis aetate pueriles 
varia quadam delectatione sollicitant. Sed nos jam corpus Christi agnoscimus 
[agnoscamus], in Psalmo vocem nostram, ut dicamus ei: Narraverunt mihi 
injusti delectationes, sed non sicut lex tua, Domine. Christus mihi ubique 
illorum librorum, ubique illarum Scripturarum peragranti et anhelanti in 
sudore illo damnationis humanae, sive ex aperto, sive ex occulto occurrit 
et reficit. Ipse mihi et ex nonnulla difficultate inventionis suae desiderium 
inflammat,
ut quod [quo id quod] invenero avide sorbeam medullisque reconditum salubriter 
teneam. Ipse mihi in Joseph innuit [innuitur], qui persequentibus et vendentibus 
fratribus in Aegypto post labores honoratur. Didicimus enim labores Christi 
in orbe gentium, quem significabat Aegyptus, per varias passiones martyrum, 
et nunc videmus honorem Christi in eodem orbe terrarum erogatione frumenti 
sui sibi omnia subjugantis. Ipse mihi innuit [innuitur] in virga Mosi, 
quae, in terra serpens effecta, ejus mortem figuravit a serpente venientem; 
sed quod apprehensa cauda, significat posterius, peractis jam omnibus in 
fine actionibus [actionis], ad id quod fuerat resurgendo
revertitur, ubi per vitae reparationem morte consumpta nihil serpentis 
apparet. Nos quoque corpus ejus in eadem mortalitate per lubrica temporum 
volvimur, sed fine novissimo velut cauda saeculi per manum, id est per 
potestatem judicii, ne ultra prolabatur, apprehensa reparabimur, et novissima 
inimica morte destructa resurgentes in dextra [dextera Dei] virga regni 
erimus. Jam de exitu Israel ex Aegypto, non ego sed Apostolus loquitur: 
Nolo autem vos ignorare, fratres, quia [quoniam] patres nostri omnes sub 
nube fuerunt, et omnes per mare transierunt, et omnes in Mose baptizati 
sunt in nube et in mari, et omnes eamdem escam spiritalem manducaverunt, 
et omnes eumdem potum spiritalem biberunt: bibebant autem de spiritali 
sequente [consequente] petra, petra autem erat Christus. Exponendo unum, 
in caetera introduxit
intellectum. Si enim petra Christus propter firmitatem, cur non et manna 
Christus, tanquam panis vivus, qui de coelo descendit? quo vere qui vescuntur 
spiritaliter vivunt: nam illi veterem figuram carnaliter accipientes mortui 
sunt. Sed cum dicit Apostolus, eumdem cibum spiritalem manducaverunt, ostendit 
et illud spiritaliter intelligi in Christo, sicut et potum, cur spiritalem 
dixisset, aperuit cum subjunxit, Petra autem erat Christus; quo aperto 
cuncta fulserunt. Cur non ergo et nubes Christus et columna, quia rectus, 
et firmus, et fulciens infirmitatem nostram, per noctem lucens, per diem 
non lucens, ut qui non vident videant, et qui vident caeci fiant? Rubet 
[Nubes] et mare Rubrum, baptismus utique Christi sanguine consecratus, 
hostes sequentes
a tergo moriuntur, peccata praeterita. Ducitur populus per desertum: baptizati 
omnes nondum perfruentes promissa patria, sed quod non vident sperando 
et per patientiam exspectando, tanquam in deserto sunt, et illic laboriose 
et periculose tentationes ne revertantur corde in Aegyptum, nec ibi tamen 
Christus deserit, nam et illa columna non recedit. Et amarae aquae ligno 
dulcescunt, quia inimici populi, signo crucis Christi honorificato, mansuescunt, 
et duodecim fontes, septuaginta palmae arbores irrigantes apostolicam gratiam 
praefigurant populos in septenario numero decuplato rigantem, ut per septiformis 
spiritus donum legis Decalogus impleatur. Et hostis intercludere molitus 
viam, extentis Mosis manibus, signo crucis dominicae superatur; et morsus 
mortiferi
serpentum, exaltato et respecto aeneo serpente sanatur [sanantur], quod 
verbis Domini declaratur: Sicut exaltavit, inquit, Moses serpentem in eremo, 
sic oportet exaltari Filium hominis, ut omnis qui credit in eum non pereat, 
sed habeat vitam aeternam. Itane etiam ista non clamant? tantane est surditas? 
Fit pascha in occisione ovis, occiditur Christus de quo in Evangelio dicitur: 
Ecce agnus Dei, ecce qui tollit peccata mundi. Prohibentur qui pascha faciunt 
ossa frangere, non franguntur in cruce ossa Domini; attestatur evangelista 
hinc esse dictum: Os ejus non comminuetis. Sanguine illiniuntur postes, 
ut pernicies depellatur: signantur signo dominicae passionis
in frontibus populi, ad tutelam salutis. Datur ibi lex L die post actum 
pascha, venit Spiritus sanctus L die post Domini passionem. Dicitur illic 
scripta lex digito Dei, dicit Dominus de Spiritu sancto: Si in digito Dei 
ejicio daemonia. Et clamat Faustus, oculis clausis, nihil se in illis litteris 
invenisse quod ad Christi praenuntiationem pertineat! Quid autem mirum, 
si oculos habeat ad legendum, et cor ad intelligendum non habeat, qui positus 
ante ostium clausum divini secreti, non fide pietatis pulsat, sed elatione 
impietatis insultat? plane ita sit, ita fiat. Justum est enim claudatur 
superbis janua salutis; veniat mansuetus quem docet Dominus vias suas. 
Videat et haec illis in libris, et caetera, vel omnia, vel quaedam qualia 
credat in omnibus; videat introducentem populum in
terram promissionis. Neque enim hoc temere ab initio vocabatur, sed ex 
ipsa dispensatione nomine mutato Jesus appellatus est. Videat botrum de 
terra promissionis in ligno pendentem. Videat in Jericho tanquam in hoc 
mortali saeculo meretricem, de qualibus ait Dominus quod praecedant superbos 
in regno coelorum, per fenestram domus suae tanquam per os corporis sui 
coccum mittentem, quod est utique sanguinis signum propter remissionem 
peccatorum confiteri ad salutem. Videat muros ipsius civitatis, tanquam 
munitiones mortalis saeculi septies circumacta Testamenti arca, cecidisse, 
sicut nunc per tempora quae septem dierum vicissitudine dilabuntur, Testamentum 
Dei circuit totum orbem terrarum, ut in fine temporum mors novissima
51 inimica destruatur, et ex impiorum perditione unica domus, tanquam unica 
Ecclesia, liberetur, mundata turpitudine fornicationis per fenestram confessionis 
in sanguine remissionis. Videat tempora primo Judicum, postea Regum, sicut 
erit primo judicium, postea regnum, inque ipsis temporibus judicum et regnum 
iterum atque iterum multis et variis modis Christum Ecclesiamque figurari. 
Quis erat in Samson obvium leonem necans, cum, petendae uxoris causa, ad 
alienigenas tenderet, nisi qui Ecclesiam vocaturus ex gentibus dixit: Gaudete, 
quia ego vici saeculum? Quid sibi vult in ore ipsius leonis occisi favus 
extructus, nisi quia ecce conspicimus leges ipsas regni terreni, quae adversus 
Christum ante fremuerant, nunc jam perempta feritate dulcedini
evangelicae praedicandae etiam munimenta praebere? Quid [Quae] est illa 
mulier plena fiduciae, hostis tempora ligno transfigens, nisi fides Ecclesiae 
cruce Christi regna diaboli perimens? Quid vellus complutum area sicca, 
et postea compluta area sicco vellere, nisi primo una gens Hebraeorum habens 
occulte in sanctis mysterium Dei quod est Christus, quo mysterio totus 
orbis vacuus erat? Nunc autem in manifestatione, totus orbis id habet, 
illa vacuata est. Quid jam regum temporibus, ut inde pauca commemorer? 
nonne ab ipso exordio commutatum sacerdotium in Samuelem reprobato Heli, 
et commutatum regnum in David reprobato Saule, clamat praenuntiatori [praenuntiari] 
novum sacerdotium novumque regnum reprobato
probato vetere, quod umbra erat futuri, in Domino nostro Jesu Christo venturum 
[regnum et sacerdotium]? Nonne ipse David, cum panes propositionis manducavit, 
quod non licebat manducare nisi sacerdotibus, in una persona utrumque futurum, 
id est in uno Christo Jesu regnum et sacerdotium figuravit? Nonne cum decem 
tribus a templo separatae sunt et duae derelictae, satis indicat quod de 
tota ipsa gente Apostolus ait: Reliquiae per electionem gratiae salvae 
factae sunt? Pascitur Elias tempore famis a corvis mane afferentibus panem 
et ad vesperam carnes, et Manichaei non intelligunt in illis libris Christum, 
cui quodammodo salutem nostram esurienti confitentur peccatores fidem primitias 
spiritus nunc habentem, in fine autem velut ad vesperam saeculi etiam carnis
resurrectionem. Mittitur Elias pascendus ad alienigenam viduam quae volebat 
duo ligna colligere priusquam moreretur: non hic solo ligni nomine, sed 
etiam numero lignorum signum crucis exprimitur; benedicitur farina ejus 
et oleum, fructus et hilaritas charitatis, quae impenditur, non deficit. 
Hilarem enim datorem diligit Deus. Eliseo pueros insultantes, et clamantes, 
Calve, calve! bestiae comedunt: puerili stultitia perridentes Christum 
in loco Calvariae crucifixum invasi a daemonibus pereunt. Mittit Eliseus 
per servum baculum super mortuum, et non reviviscit, venit ipse, conjungit 
et coaptat se morti ejus, et reviviscit: misit sermo Dei legem per servum 
suum, nec profuit in peccatis mortuo generi humano, quae tamen non sine 
causa missa est. Ille enim misit
qui sciret eam prius esse mittendam. Venit ipse, conformavit se nobis factus 
particeps mortis nostrae, et vivificati sumus. Cum securibus ligna caederentur, 
de ligno ferrum exsiliens in profundum fluminis mersum est, atque in lignum 
desuper ab Eliseo projectum reversum est. Ita cum impios Judaeos per corpus 
operata praesentia Christi tanquam infructuosas arbores caederet, quiade 
illo Joannes dixerat, Ecce securis ad radices arborum posita est, ab eis 
interveniente passione corpus ipsum deseruit in inferni profunda descendens, 
quo in sepultura desuper posito, tanquam ad manubrium suum spiritu redeunte 
surrexit. Quam multa praeteream, brevitatis necessitate constrictus, norunt 
qui legunt. Jam ipsa in Babyloniam transmigratio, quo etiam spiritus Dei 
per
Jeremiam prophetam jubet ut pergant et orent pro eis ipsis, in quorum regno 
peregrinantur, quod in illorum pace etiam pax esset istorum, et aedificarent 
domos, et novellarent vineas, et plantarent hortos, quis non agnoscat quid 
praefiguraverit qui attenderit veros Israelitas, in quibus dolus non est, 
per apostolicam dispensationem cum evangelico sacramento ad regnum gentium 
transmigrasse. Unde nobis Apostolus, tanquam Jeremiam replicans, dicit: 
Volo ergo primum [primo] omnium fieri deprecationes, gratiarum actiones 
pro omnibus hominibus, pro regibus et his qui in sublimitate sunt, uti 
quietam et tranquillam vitam agamus in omni pietate et charitate. Hoc enim 
bonum et acceptum est coram Salvatore nostro
Deo, qui omnes homines vult salvos fieri, et in agnitionem veritatis venire. 
Ex hoc quippe etiam illis credentibus constructa sunt domicilia pacis; 
basilicae Christianorum congregationum, et novellatae vineae populi fidelium 
et plantatio horti, ubi etiam inter omnia olera granum illud sinapis regnat, 
sub cujus umbraculis longe lateque porrectis, etiam altipetax superbia 
gentium, tanquam in coeli volatilibus confugiendo requiescit. Nam quod 
etiam post septuaginta annos secundum ejusdem Jeremiae prophetiam reditur 
ex captivitate, et templum renovatur, quis fidelis Christianus non intelligat 
post evoluta tempora, quae septenarii dierum numeri repetitione transcurrunt, 
etiam nobis, id est Ecclesiae Dei, ad illam coelestem Jerusalem ex hujus 
saeculi peregrinatione redeundum?
per quem, nisi per Jesum Christum vere sacerdotem magnum, cujus figuram 
gerebat ille Jesus sacerdos magnus illius temporis quo templum aedificatum 
est post captivitatem, quem propheta Zacharias vidit in sordido habitu, 
devictoque diabolo, qui ad ejus accusationem stabat, ablatam illi sordidam 
vestem, et datum indumentum honoris et gloriae: sicut corpus Jesu Christi 
quod est Ecclesia, adversario in fine temporum per judicium superato, a 
luctu peregrinationis in gloriam sempiternae salutis assumitur, quod etiam 
in psalmo dedicationis Domus apertissime canitur: Convertisti luctum meum 
in gaudium mihi, coneidisti saccum meum, et accinxisti me laetitia ut cantet 
tibi gloria mea, et non compungar.
          CAPUT LXIII. Quaedam peccata manifesta ex poena venire quorumdam 
occultorum comprobat peccatorum: ex libro XIII contra Faustum.
Quid ergo peccaverunt Judaei si Deus illos excaecavit, ne Christum agnoscerent, 
quantum possemus, imbuendo rudi homini ostenderemus ex aliis occultis peccatis 
Deo cognitis venire justam poenam hujus caecitatis, quod non solum dixisse 
Apostolum de quibusdam: Propter hoc tradidit illos Deus in concupiscentia 
cordis eorum, vel in reprobum sensum, ut faciant quae non conveniunt, volentem 
ostendere quaedam peccata manifesta ex poena venire quorumdam occultorum, 
sed nec ipsos hoc tacuisse prophetas demonstraremus. Nam ne pergam longius, 
idem Jeremias eo ipso loco ubi ait: Et homo est, et quis
agnoscet eum? ne quasi hoc ipso excusati essent Judaei quia non cognoverunt; 
si enim cognovissent, sicut Apostolus dicit, nunquam Dominum gloriae crucifixissent; 
sequitur: Et ostendit oculi eorum meriti fuisse [occulti eorum meriti fuisse] 
ut non agnoscerent. Ait enim: Ego Dominus interrogans corda, probans renes 
ut dem unicuique secundum viam ejus, et secundum fructum studiorum ejus.
          CAPUT LXIV. De eo quod scriptum est: Maledictus omnis qui pendet 
in ligno. Contra Faust.
Videamus ex occasione calumniantium haereticorum quomodo illud sacramentum 
fidelibus exponatur. Mors hominis ex poena peccati est, unde et ipsa
peccatum dicitur. Non quia peccat homo dum moritur, sed quia ex peccato 
factum est ut moriatur, sicut alio modo dicitur lingua 52 proprie caro, 
quae intra dentes sub palato movetur, et alio modo dicitur lingua quod 
per linguam fit, secundum quem modum dicitur alia lingua Graeca, alia Latina. 
Et manus alio modo dicuntur ipsum proprie corporis membrum quod movemus 
ad operandum, et alio modo manus dicit [dicitur] scriptura, quae fit per 
manum. Dicimus enim probata est manus ejus, lecta est adversus eum manus 
ejus, habeo manum tuam, recipe manum tuam. Manus utique proprie membrum 
est hominis. Non autem opinor illam scripturam membrum esse hominis, et 
tamen dicitur manus eo quod manu facta sit: sic et peccatum, non tantum 
ipsum opus malum quod
poena dignum est, sed etiam ipsa mors quae peccato facta est, peccatum 
appellata est. Illud itaque peccatum quo reus esset mortis non commisit 
Christus, illud autem alterum, id est mortem quae peccato inflicta est 
humanae naturae suscepit pro nobis. Hoc suspendit in ligno, hoc maledictum 
est per Moysen ubi mors damnata est ne regnaret, et maledicta est ut periret. 
Quapropter per Christi tale peccatum damnatum est et nostrum peccatum ut 
nos liberaremur, ne regnante peccato nos damnati remaneremus. Quid ergo 
miratur Faustus maledictum esse peccatum, maledictam esse mortem, maledictam 
esse mortalitatem carnis sine peccato Christi, ex peccato tamen hominis 
etiam in Christo factam? ex Adam quippe corpus assumpsit, quia ex Adam 
Virgo Maria quae peperit
Christum. Dixerat autem Deus in paradiso, Qua die tetigeritis, morte moriemini. 
Hoc est maledictum quod pependit in ligno. Ille neget Christum maledictum, 
qui negat et mortuum, qui autem confitetur mortuum, et negare non potest 
mortem de peccato esse, et ob hoc etiam ipsam peccatum vocari. Audiat Apostolum 
dicentem quoniam vetus homo noster simul cum illo crucifixus est, et intelligat 
quem maledictum Moyses dixerit. Ideoque secutus Apostolus ait de Christo, 
Factus pro nobis maledictum, sicut non timuit dicere Pro omnibus mortuus 
est. Hoc est enim, mortuus est quod maledictus, quia mors ipsa ex maledicto 
est, et maledictum est omne peccatum, sive ipsum quod fit ut sequatur supplicium, 
sive ipsum supplicium quod alio modo vocatur peccatum, quia fit ex
peccato. Suscepit autem Christus sine reatu supplicium nostrum ut inde 
solveret reatum nostrum, et finiret etiam supplicium nostrum. Ex ingenio 
meo ista dixerim, si non Apostolus toties hoc inculcat ut et dormientes 
excitet et calumniantes suffocet. Misit Deus, inquit, Filium suum in similitudinem 
carnis peccati, ut de peccato damnaret peccatum in carne. Non erat illa 
ergo caro peccati, quia non de traduce mortalitatis in Mariam per masculum 
venerat, sed tamen quia de peccato est mors. Illa autem caro quamvis ex 
Virgine tamen mortalis fuit, eo ipso quo mortalis erat, similitudinem habebat 
carnis peccati. Hoc appellat etiam peccatum consequenter dicens, Ut de 
peccato damnaret peccatum in carne. Item alio loco: Eum, inquit, qui non 
noverat
peccatum, peccatum pro nobis fecit, ut nos simus justitia Dei in ipso. 
Cur ergo timeret Moyses, dicere maledictum, quod Paulus non timuit dicere 
peccatum? Plane hoc Propheta et praevidere debuit et praedicere paratus 
ab haereticis cum Apostolo reprehendi. Quisquis enim reprehenderit Prophetam 
dixisse maledictum, cogitur reprehendere Apostolum dixisse peccatum. Nam 
utique maledictum comes peccati est, nec ideo major invidia est, quod addiderit 
Deo ut diceret: Maledictus Deo omnis qui pependit in ligno. Nisi enim Deus 
odisset peccatum et mortem nostram non ad suscipiendam atque delendam Filium 
suum mitteret. Quid ergo mirum simale dictum est Deo quod odit Deus? Tanto 
enim libentius nobis donat immortalitatem, quae futura est Christo veniente, 
quanto
misericordius odit mortem nostram quae in ligno pependit Christo moriente. 
Quod autem additum est, omnis, ut diceretur Maledictus omnis qui in ligno 
pependit [pependerit], non sane Moses minus praevidit etiam justos in cruce 
futuros, sed bene praevidit haereticos veram mortem Domini negaturos, et 
ideo volentes ab hoc maledicto Christum sejungere, ut a mortis etiam veritate 
sejungerent. Si enim vera illa mors non erat, nullum maledictum Christo 
crucifixo pependit in ligno, quia nec vere crucifixus est. Sed contra longe 
futuros haereticos quam de longe clamat Moses, sine causa tergiversamini, 
quibus displicet veritas mortis Christi: Maledictus omnis qui pependit 
in ligno: non ille aut ille, sed omnis omnino! Etiamne et Filius Dei? etiam 
prorsus. Nam hoc est
quod non vultis: inde satagitis, inde seducitis. Displicet enim vobis maledictus 
pro nobis, quia displicet mortuus pro nobis. Tunc enim extra maledictum 
illius Adam si extra illius mortem. Cum vero ex homine et pro homine mortem 
suscepit ex illo et pro illo, etiam maledictum, quod morti comitatur, suscipere 
non dedignatus est, etiam ille prorsus, etiam ille Filius Dei semper vivus 
in sua justitia, mortuus autem propter delicta nostra, in carne suscepta 
ex poena nostra, ac per hoc additum est, omnis, ne Christus ad veram mortem 
non pertinere diceretur, si a maledicto, quod morti conjunctum est, insipienti 
honorificentia separaretur. Quia autem ex veritate evangelica fidelis est, 
intelligit tam non esse contumeliam Christi ex ore Mosi, cum eum dixit 
maledictum
non ex divinitate majestatis suae, sed ex conditione poenae nostrae, ex 
qua in ligno suspensus est; quam non est laus Christi ex ore Manichaeorum, 
cum eum negarent [negant] carnem habuisse mortalem, in qua veram mortem 
pateretur? quia ex illo prophetico maledicto laus intelligitur humilitatis, 
ex isto haeretico quasi honore crimen objicitur falsitatis. Si ergo negas 
maledictum, nega mortuum; si negas mortuum, non jam contra Mosen, sed contra 
Apostolos dimicas. Si autem confiteris mortuum, confitere suscepisse poenam 
peccati nostri sine peccato nostro. Jam vero ubi audis poenam peccati, 
aut ex benedictione crede venientem, aut ex maledictione. Si ex benedictione 
venit poena peccati, opta esse semper
in poena peccati; si autem optas inde liberari, crede per divinae sententiae 
justitiam ex maledictione venisse. Confitere ergo maledictum suscepisse 
pro nobis quem confiteris mortuum esse pro nobis, nec aliud significare 
voluisse Mosen cum diceret: Maledictus omnis qui in ligno pependit. Poterat 
enim dicere, maledictus omnis mortalis, aut maledictus omnis moriens, sed 
hoc est quod asserit prophetia, quia sciebat Christi mortem in cruce pensuram, 
et futuros haereticos qui dicerent: Pependit quidem in ligno, sed specie 
quadam, non ut vere moreretur. Clamando ergo Maledictus, nihil aliud clamavit, 
nisi quia vere mortuus est, sciens mortem hominis peccatoris, quam sine 
peccato ipse suscepit, de illo maledicto venientem quod dictum est: Si 
tetigeritis, morte moriemini. Ad hoc
pertinet et serpens ille in ligno suspensus, quo significaretur, non falsam 
mortem Christum finxisse, sed illam veram in ligno passionis suae suspendisse, 
in quam serpens ille hominem malesuadendo dejecit. Quam veram mortem nolunt 
isti conspicere, et ideo non sanantur a veneno serpentis, sicut in eremo 
quicunque illum attenderet sanabatur. Itaque fatemur ab imperitis dici 
aliud esse affigi ligno, aliud in ligno pendere. Sic enim quidam putant 
solvendam esse istam quaestionem, ut Judam dicant a Mose maledictum, qui 
laqueo se suspendit, quasi primo [primum] noverint utrum ex ligno an ex 
lapide se ille suspenderit. Sed verum est quod et Faustus commemoravit 
Aposlum non sinere aliud intelligere quam de Christo esse topraedictum: 
sed talis imperitia nonnullorum catholicorum
venatio Manichaeorum est. Tales enim 53 solent insectari, tales suis fallaciis 
irretire, tales in eos cecideramus, tales haeseramus, tales non viribus 
nostris, sed Dei misericordia eruti sumus.
          CAPUT LXV. De eo quod ait Moses, Videbis vitam tuam pendentem, 
et non credes vitae tuae, ex libro XVI contra Faustum.
Quasi vero quidquam sit pejus inter maledicta quae Judaeis pro merito superbae 
impietatis acciderunt, quam videre vitam suam, id est Filium Dei pendentem, 
et non credere vitae suae. Maledicta enim cum ex prophetia dicuntur, non 
sunt de malo voto imprecantis, sed praescio spiritu denuntiantis. Nam illa 
quae de malo voto sunt prohibentur cum dicitur:
Benedicite et nolite maledicere. Haec autem saepe inveniuntur in sermone 
sanctorum, sicut apostolus Paulus: Alexander, inquit, aerarius multa mala 
mihi ostendit, reddet illi Dominus secundum opera sua. Nam et illud tanquam 
stomachatus et indignatus, etiam male optasse videtur Apostolus: Utinam 
abscindantur qui vos conturbant! Quod utique, si consideres personam scribentis, 
magis eum elegantissimo ambiguo bene optasse intelliges. Sunt enim spadones 
qui se ipsos absciderunt propter regnum coelorum. Quod in his quoque verbis 
Faustus sapuisset, si pium palatum ad escas dominicas attulisset, sic enim 
sonuit fortasse Judaeis quod dictum est, Videbis vitam tuam pendentem, 
et non credes
vitae tuae, ut inter minas et dolos hostium suorum vitam suam videntes 
ex incerto pendere, victores esse non crederent. Sed filius Evangelii cum 
audit, Ille enim de me scripsit, in hac ipsa ambiguitate sententiae videt 
quid prophetae porcis projiciant, quid hominibus innuant, statimque illi 
occurrit vita hominum Christus pendens, eique non credentes Judaei ob hoc 
ipsum quia pendentem vident. Et alius quidem aliquis cito diceret inter 
caetera maledicta, quae in lectione ad aliquid de Christo intelligendum 
non pertinent, hoc solum ibi esse de Christo quod scriptum est: Videbis 
vitam tuam pendentem, et non credes vitae tuae. Neque enim fieri non posset 
ut inter diversa maledicta quae impio populo prophetice praenuntiabantur, 
hoc quoque poneretur. Sed ego et qui mecum aliquanto attentius cogitant 
evangelicam illam
dominicamque sententiam qua non ait: Ille enim et de me scripsit, ut et 
alia quae ad Christum non pertinent scripsisse crederetur, sed ait, De 
me ille scripsit, ut omnem Scripturae illius intentionem nonnisi ad intelligendam 
Christi gratiam perscrutando consuleremus; etiam caetera in ista lectione 
maledicta propter Christum praedicta cognoscimus.
          CAPUT LXVI. Quare quies sabbati etiam in sepultura dominica possit 
intelligi, et octavi diei circumcisio exspoliationem significet mortalitatis, 
ex eodem libro XVI contra Faustum.
Illud sabbatum quod imperite atque impie deridetis, nisi et ipsum inter 
prophetias quae de Christo scriptae sunt haberet intellectum, non ei Christus
sic attestaretur: qui cum propria voluntate, sicut ipse in ejus laude posuisti, 
pateretur, ideoque tempora passionis et resurrectionis suae haberet in 
potestate, id egit, ut caro ejus in sepultura sabbato requiesceret ab omnibus 
operibus suis, ut, tertio die resurgens, quem dominicum dicimus, qui post 
sabbatum numeratur, octavus etiam circumcisionem octavi diei ad se prophetandum 
pertinere declararet. Quid enim significat circumcisio carnis? quid nisi 
exspoliationem mortalitatis quam de carnali generatione portamus? Propter 
hoc dicit Apostolus exuisse carne, principatus et potestates exemplavit 
fiducialiter triumphans eos in semetipso. Quod enim dicit exuisse carnem, 
eo loco carnem mortalitatem carnis intelligimus, secundum quam proprie 
caro appellata
est, quia in illa resurrectionis immortalitate non erit. Propterea scriptum 
est, Caro et sanguis regnum Dei non possidebunt, de quibus verbis soletis 
calumniari fidei nostrae qua credimus hujus corporis futuram resurrectionem 
quae in ipso Domino jam praecessit, dissimulantes ea quae sequuntur, in 
quibus aperte Apostolus quid dicat exponit; volens enim ostendere quid 
eo loco dixerit carnem, continuo subjecit: Neque corruptio incorruptionem 
possidebit. Hoc enim corpus quod propter mortalitatem proprie caro nominatur 
mutari dicit in resurrectione, ut jam non sit corruptibile atque mortale. 
Quod ne putetur nostra suspicione dici, ipsa ejus quae sequuntur verba 
consulite. Ecce, inquit, mysterium dico: Omnes [quidem]
resurgemus, non tamen omnes immutabimur, in atomo, in ictu oculi, in novissima 
tuba. Canet enim tuba, et mortui resurgent incorrupti, et nos immutabimur; 
oportet enim corruptibile hoc induere incorruptionem, et mortale hoc induere 
immortalitatem. Ut ergo induatur immortalitate, exuitur mortalitate. Hoc 
est circumcisionis mysterium quae octava die fieri jussa est, et octava 
die, id est dominica post sabbatum jam in veritate a Domino impleta, unde 
dicitur, exuens se carnem, principatus et potestates exemplavit. Per hanc 
enim mortalitatem nobis invidae diabolicae potestates dominabantur, quas 
exemplasse dictus est, quia in seipso capite nostro praebuit exemplum, 
quod in toto ejus corpore, id est Ecclesia, ex diaboli potestate liberanda, 
in ultima resurrectione complebitur. Haec est
fides nostra. Et quoniam sicut testimonium propheticum Paulus commemorat, 
Justus ex fide vivit, haec est justificatio nostra. Mortuum quippe Christum 
et pagani credunt, resurrexisse autem Christum propria fides est Christianorum. 
Si enim confitearis, ait Apostolus, in ore tuo, quia Dominus Jesus est, 
et credideris in corde tuo quia Deus excitavit [suscitavit] illum a mortuis, 
salvus eris. Quia ergo ex ista resurrectionis fide justificamur, ideo et 
illud de Christo apostolicum est, quia mortuus est propter delicta nostra, 
et resurrexit propter justificationem nostram. Et quia ista resurrectio 
quae credita nos justificat, illa octavi dei circumcisione figurata est, 
propterea de Abraham cui primum tradita est dicit Apostolus: Et signum 
accepit circumcisionis signaculum justitiae
fidei. Ergo et istam circumcisionem inter alias figuras propheticas de 
Christo scripsit Moses, de quo ipse dicit: De me enim ille scripsit.
          CAPUT LXVII. Non solum diebus sed et mensibus nomina deorum suorum 
imposuere pagani, ex libro XVIII contra Faustum.
Diebus quippe istis quorum septenarius numerus in orbem redit, deorum suorum 
nomina gentes imposuerunt. De quibus ait Apostolus quod coluerunt et servierunt 
creaturae potius quam Creatori. Quos in hac parte etiam vos imitamini, 
nisi quod cum eis lucidiora duo luminaria, caetera vero sidera non cum 
eis adoratis. Sed et mensibus imposuerunt nomina
deorum suorum, propter honorem quippe Romuli, quia eum Martis filium crediderunt, 
primum mensem Marti dicantes Martium vocaverunt, et inde Aprilem a nullo 
dei sui nomine, sed a re ipsa, quasi aperilem quod tunc [primum] plurimum 
germinis aperiatur in florem. Inde tertium mensem Maium, quod Maiam, Mercurii 
matrem, deam colunt [colant]; inde quartum Junium a Junone, inde caeteros 
usque ad Decembrem a numeris nominarunt: sed ex eis Quintilis ac Sextilis 
nominibus hominum quibus divinos honores decreverunt [decreverant] appellati 
sunt Julius et Augustus. Nam [septimus] September et caeteri, ut dixi, 
usque ad Decembrem numerorum ex 54 ordine nominibus enuntiantur. Porro 
Januarius a Jano appellatus
Februarius a Februis sacris Lupercorum. Vultis ergo ut et vos dicamini 
in mense Martio Martem colere? Illo enim mense Bema vestrum cum magna festivitate 
celebratis. Si autem vobis in mense Martio licere arbitramini aliud considerare, 
non Martem, cur ex die septimo quod sabbatum a requie nominatum est, divinis 
Scripturis Saturnum importare conamini, quia eum diem Saturni gentes appellaverunt. 
Nempe jam videtis cum quanta pietate deliretis. De sacrificiis autem animalium, 
quis nostrum nesciat magis ea perverso populo congruenter imposita, quam 
Deo desideranti oblata? Sed tamen etiam in his figurae nostrae fuerunt, 
quia nostra mundatio, et Dei propitiatio, nobis sine sanguine nulla est, 
sed illarum figurarum veritas Christus est, cujus sanguine
redempti et mundati sumus. Nam in figuris eloquiorum divinorum, et taurus 
dictus est, propter veritatem [virtutem] crucis, cujus cornibus impios 
ventilavit, et aries propter innocentiae principatum, et hircus, propter 
similitudinem carnis peccati, ut de peccato damnaret peccatum: et si quod 
aliud sacrificii genus expressius commemoraveris, in eo quoque tibi Christum 
prophetatum esse monstrabo. Quocirca sive circumcisio, sive sabbatum, sive 
differentia ciborum, sive immolatio sacrificiorum, omnia haec figurae nostrae 
fuerunt et prophetiae, quas Christus non solvere, sed adimplere venit, 
cum ea quae his praenuntiabantur implevit.
          CAPUT LXVIII. Quod Oculum pro oculo non sit contrarium Qui te 
percusserit in dextram maxillam, etc., ex libro XIX contra Faustum.
Jam vero illud quod antiquis dictum est, Oculum pro oculo, dentem pro dente, 
quomodo contrarium habet quod ait Dominus, Ego autem dico vobis non resistere 
malo, sed si quis te percusserit in maxillam dexteram, praebe et illi alteram: 
quandoquidem et illud antiquum ad reprimendas flammas odiorum saevientiumque 
immoderatos animos refrenandos ita praeceptum est? Quis enim tandem facile 
contentus est tantum reponere vindictae quantum accepit injuriae? Nonne 
videmus homines leviter laesos moliri caedem, sitire sanguinem, vixque 
invenire in malis inimici unde satientur? Quis pugno percussus non aut 
judicia concitat in damnationem ejus qui percusserit?
aut, si ipse repercutere velit, totum hominem si non etiam telo aliquo 
arrepto, pugnis calcibusque contundit? Huic igitur immoderatae ac per hoc 
injustae ultioni lex justum modum figens, poenam talionis instituit, hoc 
est ut qualem quisque intulit injuriam, tale supplicium pendat. Proinde 
oculum pro oculo, dentem pro dente, non fomes, sed limes furoris est, non 
ut id quod sopitum erat hinc accenderetur, sed ne id quod ardebat ultra 
extenderetur impositus. Est enim quaedam justa vindicta, justeque debetur 
ei qui fuerit passus injuriam. Unde utique cum ignoscimus de nostro quodammodo 
jure largimur; unde etiam debita dicuntur, quae in oratione dominica humanitus 
dimittere monemur, ut nobis
et nostra divinitus dimittantur. Quod autem debetur, etsi benigne remittitur, 
non tamen inique repetitur, sed sicut in jurando, etiam qui verum jurat 
propinquat perjurio; unde longe abest qui omnino non jurat, et quamvis 
non peccet qui verum jurat, remotior tamen a peccato est qui non jurat; 
maluit nos Dominus et non jurantes non recedere a vero, quam verum jurantes 
propinquare perjurio; unde admonitio non jurandi conservatio est a peccato 
perjurii ita cum peccet qui per immoderationem injuste vult vindicari, 
non peccet autem qui modum adhibens juste vult vindicari, remotior a peccato 
injustae vindictae qui non vult omnino vindicari. Peccat enim qui exigit 
ultra debitum, non peccat autem qui exigit debitum; sed tutius longe est 
a peccato injusti
exactoris qui omnino non exigit debitum, praesertim ne cogatur et ipse 
reddere debitum ab eo qui nullum debet debitum.
          CAPUT LXIX. Quomodo intelligendum sit illud Apostoli: In quibus 
Deus saeculi hujus excaecavit mentes infidelium, ex libro XXI contra Faustum.
Apostolus ait: Deus saeculi hujus excaecavit mentes infidelium. Quam quidem 
sententiam plerique nostrum ita distinguunt, ut Deum verum dicant excaecasse 
infidelium mentes. Cum enim legerint in quibus Deus, suspendunt pronuntiationem, 
ac tunc inferunt, saeculi hujus excaecavit mentes infidelium: quia et si 
ita non distinguant [distinguas], sed exponendi gratia ita verborum ordinem 
mutent [mutas],
in quibus Deus excaecavit mentes infidelium saeculi hujus, idem qui in 
illa distinctione sensus elucet. Potest enim etiam talis operatio qua excaecantur 
mentes infidelium secundum quemdam modum pertinere ad verum Deum, quod 
non facit malitia, sed justitia, sicut idem Paulus alibi dicit: Nunquid 
iniquus Deus, qui infert iram? Item alibi. Quid ergo dicemus, inquit, Nunquid 
iniquitas [est] apud Deum? Absit. Moses enim dicit: Miserebor cui misertus 
fuero, et misericordiam praestabo cui misericors fuero. Cum ergo praemisisset 
quod inconcusse retinendum est, non esse iniquitatem apud Deum, paulo post 
attende quid dicat: Si autem volens Deus ostendere iram, et demonstrare 
potentiam suam, attulit in multa patientia vasa irae quae perfecta sunt 
in
perditionem, et ut notas faceret divitias gloriae suae, in vasa misericordiae 
quae praeparavit in gloriam, etc. Certe hic nullo modo dici potest alium 
Deum esse qui ostendit iram et demonstrat potentiam suam in vasis quae 
perfecta sunt ad perditionem, et alium qui ostendit divitias suas in vasis 
misericordiae. Nam unum eumdemque Deum facere, utrumque apostolica doctrina 
attestatur. Hinc est et illud: Propter hoc tradidit illos Deus in concupiscentias 
cordis eorum. in immunditiam, ut contumeliis afficiant corpora sua in semetipsis; 
et paulo post: Propterea tradidit illos Deus in passiones ignominiae; item 
paulo post: Et quoniam non probaverunt Deum habere in notitiam [notitia], 
tradidit illos Deus in reprobum
sensum. Ecce quomodo verus Deus et justus excaecat mentes infidelium? Neque 
enim unquam in his Apostoli verbis quae commemoravi, alius Deus intellectus 
est quam ille qui Filium suum misit dicentem: In judicium veni in hunc 
mundum, ut qui non vident videant, et qui vident caeci fiant. Nam et hic 
satis apparet mentibus fidelium, quomodo Deus excaecet mentes infidelium. 
Praecedit enim aliquid occultum in occultis, ubi Deus agit [agat] justissimum 
examen judicii sui, ut quorumdam mentes excaecentur, quorumdam illuminentur, 
cui verissime dictum est: Judicia tua abyssus multa, cujus profunditatis 
impenetrabilem altitudinem Apostolus admiratus exclamat: O altitudo divitiarum 
sapientiae et scientiae Dei, quam inscrutabilia sunt judicia ejus, etc. 
Vos
autem non valetis discere [discernere] quid faciat Deus beneficio, quid 
judicio, quia et a corde et ab ore vestro longe est psalterium nostrum, 
ubi dicitur: Misericordiam et judicium cantabo tibi, Domine. 55
          CAPUT LXX. De eo quod ait idem Apostolus, Deus temperavit corpus, 
ex eodem libro XXI contra Faustum.
Dicit Apostolus: Deus temperavit corpus, et dicit iste ὕλη, non Deus. Quid 
aptius [apertius] his inimicitiis ante anathemandis quam refellendi sunt 
[quam refellendis]. Numquid et hic Apostolus cum diceret, Deus, addidit 
hujus saeculi? Ubi etiam si quis diabolum intellexerit excaecare mentes 
infidelium, non negamus malis suasionibus, quibus qui consentiunt justitiae 
lumen amittunt, Deo retribuente quod justum
est. Haec omnia legimus in Scripturis sanctis. Nam et illud dictum est 
de seductione extrinsecus veniente: Timeo ne sicut serpens Evam seduxit 
in versutia sua, ita corrumpantur mentes vestrae a simplicitate et castitate 
quae est in Christo. Cui simile est: Corrumpunt mores bonos colloquia mala. 
Et illud quod et sibi quisque seductor sit: Qui autem putat esse se aliquid 
cum nihil sit, seipsum seducit, et illud de Dei vindicta quod supra commemoravit: 
Tradidit illos Deus in reprobum sensum, ut faciant quae non conveniunt: 
ita et in veteribus libris cum praedixisset, Deus mortem non fecit, nec 
laetatur in perditione vivorum, paulo post: Invidia, inquit, diaboli mors 
intravit in orbem terrarum; et rursus, de ipsa morte ne se homines extra 
culpam ponerent.
Impii autem manibus et verbis, inquit, accersierunt illam, et existimantes 
illam amicam defluxerunt. Alibi autem: Bona et mala, vita et mors, divitiae 
et paupertas a Domino Deo sunt. Hic perturbati homines non intelligunt, 
in uno eodemque opere malo non postea consequente alia quae manifesta erit, 
sed quadam continuo comitante vindicta, aliud venire de astutia suadentis, 
aliud de nequitia volentis, aliud de justitia punientis. Cum diabolus suggerit, 
homo consentit, Deus deserit. Quocirca in opere malo, id est excaecatione 
infidelium, si intelligatur et diabolus propter suadendi malignitatem, 
ut sic distinguatur Deus hujus saeculi, non mihi videtur absurdum. Neque 
enim sine additamento dicitur Deus cum
adjungitur hujus saeculi, id est hominum impiorum, non nisi in hoc saeculo 
florere volentium secundum quod dicitur, et malum secum, sicut scriptum 
est, ut eximeret nos de praesenti saeculo maligno. Tale enim est et illud: 
Quorum Deus venter, nisi esset ibi quorum nullo modo diceret, Deus venter, 
nec in Psalmo daemonia possent dii appellari nisi adderetur gentium daemonia. 
Sic enim scriptum est: Quoniam du gentium daemonia. Hic autem nec Deus 
hujus saeculi, nec quorum Deus venter, nec dii gentium, sed simpliciter 
positum est, Deus temperavit corpus, qui non potest intelligi nisi Deus 
verus omnium creator. Illa enim cum vituperatione dicuntur, hoc autem cum 
laude dictum est; nisi forte Deum temperasse corpus non dispositione membrorum,
hoc est fabricando et construendo, sed mixtione lucis suae Faustus intelligit, 
ut scilicet haec membra ita distincta et locata suis sedibus alter posuerit 
qui hoc fabricavit. Deus autem miscendo bonitatem suam, hujus fabricae 
malitiam temperaverit. Talibus enim fabulis pueriles animas hebetant, sed 
neque hoc eos possidere [posse dicere] permisit subveniens Deus parvulis 
per ora sanctorum. Habes enim et paulo superius, Deus posuit membra singulum 
quodque [singula quaeque] eorum in corpore prout voluit. Quis jam non intelligat 
secundum hoc dictum Deum temperatorem corporis sui, quod ex multis membris 
corpus fabricavit, officia diversorum operum in unitatis compage servantibus.
          CAPUT LXXI. Exemplo Abrahae celantis conjugem docet ut quando 
habet homo quod faciat non tentet Deum, ex libro XXII contra Faustum.
Dicet aliquis: Cur non potius de Deo suo ita praesumpsit Abraham ut fateri 
non timeret uxorem. Neque [nunquid] enim Deus ab illo non poterat mortem 
repellere quam timebat, eumque cum conjuge sua ab omni pernicie in illa 
peregrinatione tutari, ut nec uxor ejus, quamvis esset pulcherrima, appeteretur 
ab aliquo, nec propter illam, ille [ipse] necaretur? Poterat sane hoc efficere 
Deus. Quis ita sit demens ut hoc neget? Sed si interrogatus Abraham, illam 
feminam indicaret [indicasset] uxorem, duas res tuendas committeret Deo, 
et suam vitam, et conjugis pudicitiam. Pertinet autem ad sanam doctrinam
ut quando habet quod faciat homo non tentare [tentet] Dominum Deum suum. 
Neque enim et ipse Salvator non poterat tueri discipulos suos, quibus tamen 
ait: Si vos persecuti fuerint in una civitate, fugite in aliam; cujus rei 
prior exemplum praebuit. Nam cum potestatem haberet ponendi animam suam, 
nec eam poneret nisi cum vellet, in Aegyptum tamen infans portantibus parentibus 
fugit: et ad diem festum non evidenter, sed latenter ascendit, cum alias 
palam loqueretur Judaeis irascentibus, et inimicissimo animo audientibus 
nec tamen valentibus in eum mittere manus, quia nondum venerat hora ejus, 
non cujus horae necessitate cogeretur mori, sed cujus horae opportunitate 
dignaretur occidi.
Qui ergo palam docendo et arguendo et tamen inimicorum rabiem valere in 
se aliquid non sinendo, Dei demonstrabat potestatem, idem tamen fugiendo 
et latendo huminis ostendebat [instruebat] infirmitatem. ne [ut] Deum tentare 
audeat quando habet quod faciat, ut quod cavere oportet evadat. Neque enim 
et apostolus Paulus desperaverat adjutorium protectionemque divinam, fidemque 
perdiderat quando per murum in sporta submissus est, ut inimicorum manus 
effugeret. Non ergo in Deum non credendo sic fugit, sed Deum tentare metuendo 
[Deum tentaret] si fugere voluisset, cum sic fugere potuisset.
          CAPUT LXXII. Quid rerum figuraverint quatuor uxores Jacob, ex 
eod. lib. contra Faust.
Refutato crimine quod nefarius error objecit, de libro ut possumus mysteriorum 
secreta rimemur, pulsemusque fidei pietate, ut nobis aperiatur a Domino, 
quid rerum figuraverint quatuor istae uxores Jacob, quarum duae liberae, 
duae ancillae fuerunt. Videmus enim Apostolum in libera et ancilla, quas 
habuit Abraham, duo testamenta intelligere. Sed ibi in una et una facilius 
apparet quod dicitur, hic autem duae sunt et duae, deinde ibi ancillae 
filius exhaeredatur, hic vero ancillarum filii simul cum filiis liberarum 
terram repromissionis accipiunt, unde hic proculdubio aliud aliquid significatur. 
Quanquam enim duas liberas uxores Jacob ad Novum Testamentum, quo in libertatem 
vocati sumus, existimem
pertinere, non tamen frustra duae sunt, nisi forte quod [quia id quod] 
in Scripturis adverti et inveniri potest, duae vitae nobis in Christi corpore 
praedicantur: una temporalis in qua laboramus; alia aeterna, in qua delectationem 
Dei contemplamur [contemplabimur]. Istam Dominus passione, illam resurrectione 
declaravit. Admonent nos ad hoc intelligendum illarum etiam nomina feminarum. 
Dicunt enim quod Lia interpretetur Laborans, Rachel autem Visum principium, 
sive verbum ex quo videtur principium. Actio ergo humanae mortalitatisque 
[mortalisque] vitae, in qua vivimus ex fide multa laboriosa opera facientes, 
incerti quo exitu proveniant ad utilitatem eorum quibus consulere volumus, 
ipsa est Lia prior uxor Jacob, ac per hoc et
infirmis oculis fuisse commemoratur. Cogitationes enim mortalium timidae 
et 56 incertae providentiae nostrae, spes vero aeternae contemplationis 
Dei habens certam et delectabilem intelligentiam veritatis ipsa est Rachel. 
Unde etiam dicitur bona facie et pulchra specie, hanc enim amat omnis pie 
studiosus, et propter hanc servit gratiae Dei, qua peccata nostra, et si 
fuerint sicut foenicum [Phaenicium] tanquam nix dealbabuntur. Laban quippe 
interpretatur dealbatio cui servivit Jacob propter Rachel: neque enim se 
quisque convertit sub gratia remissionis peccatorum servire justitiae, 
nisi ut quiete vivat in verbo, ex quo videtur principium quod est Deus; 
ergo propter Rachel non propter Liam servitur. Nam
quis tandem amaverit in operibus justitiae laborem actionum atque passionum? 
quis eam vitam propter seipsam expetiverit, sicut nec Jacob Liam, sed tamen 
sibi nocte suppositam in usum generandi amplexus et fecunditatem ejus expertus 
est. Dominus enim eam quia per seipsam diligi non poterat, primo ut ad 
Rachel perveniretur tolerari fecit. Deinde propter filios commendavit. 
Ita vero unusquisque utilis Dei servus sub dealbationis peccatorum suorum 
gratia constitutus, quid aliud in sua conversione meditatus est? quid aliud 
corde gestavit? quid aliud adamavit nisi doctrinam sapientiae? Quam plerique 
se adepturos et percepturos putant statim ut se in septem praeceptis legis 
exercuerint, quae sunt de dilectione proximi, ne cuiquam homini noceatur,
id est, Honora patrem et matrem, Non moechaberis, Non occides, Non furaberis, 
Non falsum testimonium dices, Non concupisces uxorem proximi tui. Quibus 
quantum potuerit observatis, posteaquam homini pro concupita et sperata 
pulcherrima delectatione doctrinae per tentationes varias, quasi per hujus 
saeculi noctem, tolerantia laboris adhaeserit, velut pro Rachel Lia inopinata 
conjuncta sit, et hanc sustinet ut ad illam perveniat si perseveranter 
amat, acceptis aliis septem praeceptis, ac si ei dicatur: Servi alios septem 
annos pro Rachel, ut sit pauper spiritu, mitis, lugens, esuriens, sitiensque 
justitiam, misericors, mundi cordis, pacificus. Vellet enim homo, si fieri 
posset sine ulla tolerantia laboris, quae in agendo patiendoque amplectanda 
[amplectenda] est, statim ad pulchrae atque perfectae sapientiae delicias
pervenire, sed hoc non potest in terra morientium. Hoc enim videtur significare 
quod dictum est ad Jacob: Non est moris in loco nostro, ut minor nubat 
priusquam major, quia non absurde major appellatur, quae tempore prior 
est. Prior est autem in recta hominis eruditione labor operandi quae justa 
sunt, quam voluptas intelligendi quae vera sunt. Ad hoc valet quod scriptum 
est: Concupisti sapientiam, serva mandata, et Dominus praebet illam tibi. 
Mandata utique [quippe] ad justitiam pertinentia, justitiam autem quae 
ex fide est, quae inter tentationum incerta versatur, ut pie credendo quod 
nondum intelligit etiam intelligentiae meritum consequatur. Quantum enim 
valet quod modo commemoravi esse scriptum: Concupisti sapientiam, serva 
mandata,
et Dominus praebet illam tibi; tantum et illud valere arbitror: Nisi credideritis, 
non intelligetis, ut justitia ad fidem, ad sapientiam vero intelligentia 
pertinere demonstretur. Proinde in his qui flagrant ingenti amore perspicuae 
veritatis, non est improbandum studium, sed ad ordinem revocandum, ut a 
fide incipiat et bonis moribus enitatur pervenire quo intendit [tendit]. 
In eo quippe quo versatur virtus est laboriosa, in eo vero quod appetit 
luminosa sapientia. Quid opus est, inquit, credere quod non mihi ostenditur? 
manifestum aliquod verbum prome quo videam rerum omnium principium. Id 
enim est, in quod maxime ac primitus inardescit [inquit, quod
maxime ac primitus inardescit] si veri studiosus est animus rationalis. 
Cui respondeatur: Pulchrum est quidem quod desideras et amari dignissimum, 
sed prius nubit Lia, et postea Rachel. Ardor ergo iste ad id valet, ut 
ordo non recusetur, sed potius toleretur, sine quo non potest ad id perveniri, 
quod tanto ardore diligitur. Cum autem perventum fuerit, simul habebitur 
in hoc saeculo, non solum speciosa intelligentia, sed etiam laboriosa justitia. 
Quamlibet enim caute [acute] sinceriterque cernatur a mortalibus incommutabile 
bonum, adhuc corpus quod corrumpitur aggravat animam, et deprimit terrena 
inhabitatio sensum multa cogitantem. Ad unum ergo tendendum, sed propter 
hoc multa ferenda sunt. Itaque duae sunt uxores Jacob liberae, ambae quippe
sunt filiae remissionis peccatorum, hoc est dealbationis quod est Laban. 
Verumtamen una amatur, altera toleratur: sed quae toleratur, ipsa prius 
et uberius fecundatur, ut si non propter seipsam, certe propter filios 
diligatur. Labor enim justorum maximum fructum habet in eis quos regno 
Dei generant inter multas tentationes et tribulationes praedicando Evangelium, 
et eos propter quos sunt in laboribus abundantius, in plagis supra modum, 
in mortibus saepius [frequenter, et] propter quos habent foris pugnas, 
intus timores, gaudium et coronam suam vocant. Nascuntur autem eis facilius 
atque copiosius ex illo sermone fidei quo praedicant Christum crucifixum, 
et quidquid humanitatis ejus citius humana cogitatione percipitur, et infirmos 
etiam Liae
oculos non perturbat. Rachel autem clara aspectu mente excedit Deo, et 
videt in principio Verbum apud Deum, et vult parere et non potest, quia 
generationem ejus quis enarrabit? Proinde vita quae studio contemplationis 
competit ut ea quae carnis sunt invisibilia non infirmis oculis mentis, 
per ea quae facta sunt intellecta conspiciat, et sempiternam Dei virtutem 
ac divinitatem ineffabiliter cernat, vacare vult ab omni negotio et ideo 
sterilis. Affectando quippe otium quo studia contemplationis ignescunt, 
non contemperatur infirmitati hominum, qui in variis pressuris sibi desiderant 
subveniri, sed quia et ipsa procreandi charitate inardescit. Vult enim 
docere quod novit neque cum invidia tabescente iter habere. Videt sororem 
labore agendi atque patiendi
filiis abundantem, et dolet potius currere homines ad eam virtutem qua 
eorum infirmitatibus necessitatibusque consulitur, quam ad illam unde divinum 
et incommutabile aliquid discitur. Hic dolor figuratus videtur in eo quod 
scriptum est: Et zelavit Rachel sororem suam. Proinde quia liquidus purusque 
intellectus, de illa substantia quae corpus non est, ac per hoc ad carnis 
sensum non pertinet, verbis carne editis exprimi non potest, eligit doctrina 
sapientiae per quaslibet corporeas imagines et similitudines utcumque cogitanda 
insinuare divina, quam ab officio talia docendi cessare, sicut elegit Rachel 
ex viro suo et ancilla suscipere filios quam sine filiis omnino remanere. 
Bala quippe interpretari dicitur inveterata: hanc habuit
ancillam Rachel. De vetere quippe vita carnalibus sensibus dedita corporeae 
cogitantur imagines, etiam cum aliquid de spiritali et incommutabili substantia 
divinitatis auditur. Suscipit et Lia de ancilla sua filios, amore habendae 
numerosioris prolis accensa. Invenimus autem Zelpham ejus ancillam interpretari, 
Os hians; quapropter in praedicatione fidei evangelicae, quorum os hiat 
et cor non hiat cum in Scripturis adverterimus, haec intelligitur ancilla 
Liae. Scriptum est enim de quibusdam: Populus hic labiis me honorat, cor 
autem eorum longe est a me, et talibus Apostolus dicit: Qui praedicas non 
furandum, furaris; qui dicis non adulterandum, adulteras. Verumtamen ut 
etiam per hanc conditionalem libera illa uxor Jacob laborans filios haeredes 
regni
suscipiat, ideo Dominus dicit: Quae dicunt facite, quae autem faciunt facere 
nolite. Unde in labore vinculorum vita apostolica. Sive, inquit, occasione, 
sive veritate Christus annuntietur, et in hoc gaudeo, sed et gaudebo tanquam 
et ancilla pariente de prole numerosiore laetata.
          CAPUT LXXIII. De facto Judae quod cum sua nuru concubuit, ex 
eod. lib. XXII contra Faust.
Judae factum consideremus quod cum sua nuru concubuit, quid significaverit 
futurorum. Sed prius praeloquendum est, ne quemquam parvae considerationis 
offendat quod de quibusdam malis operibus hominum 57 in Scripturis sanctis 
quaedam non mala,
sed bona futura significantur. Servat enim ubique divina providentia virtutem 
bonitatis suae. Ut quemadmodum ex adulterorum concubitu formatur et nascitur 
homo de hominum opere malo, bonum opus Dei (sicut in praecedenti sermone 
jam diximus, de fecunditate seminum, non de turpitudine vitiorum), ita 
in Scripturis propheticis, non tantum bona hominum, verumetiam mala facta 
narrantibus, quoniam prophetica est ipsa narratio, significetur aliquid 
de malis operibus hominum, etiam futurorum bonorum, non peccantis opere, 
sed scribentis. Neque enim Judas cum ad Thamar concupiscentia victus intraret, 
hanc suae libidinis intentionem gerebat, ut inde aliquid significaretur 
quod ad salutem hominum pertineret, sicut nec Judas ille qui Dominum tradidit,
hoc intendit ut aliquid inde gereretur quod ad eamdem salutem hominum pertineret. 
Porro si de tam malo opere Judae illius tam bonum opus Dominus fecit, ut 
ejusdem suae passionis sanguine nos redimeret, quid mirum si propheta ejus, 
de quo ipse ait, De me enim ille scripsit, ex malefacto Judae illius boni 
aliquid significavit, ut suo mysterio nos doceret. Ea quippe hominum facta 
Spiritu sancto disponente atque inspirante collegit propheta narrator, 
quorum interpositio non vacaret a praesignatione rerum quas intenderat 
prophetare: ad significanda autem aliqua bona, nihil interest facta illa, 
quibus ea significantur, seu bona, seu mala sint. Quid enim mea interest, 
cum volo aliquid legendo cognoscere, utrum ex minio reperiam
scriptos nigros Aethiopes, et ex atramento candidos Gallos? Verumtamen 
si non scripturam sed picturam talem viderem, sine dubitatione reprehenderem: 
ita in factis hominum, quae ad imitandum vitandumve proponuntur, magni 
interest bonane an mala sint; quae autem ad significandum scribuntur, sive 
dicuntur, nihil refert in moribus facientium, quam laudem reprehensionemve 
mereantur, si modo habent aliquam rei qua de agitur necessariam praefigurandi 
congruentiam. Sicut enim Caiphae in Evangelio, quantum ad ejus noxium perniciosumque 
animum pertinebat, quantum denique ad ipsa verba, si in eis voluntatem 
attendas dicentis, quibus agebat ut justus injuste necaretur, utique mala 
erant, tamen magnum bonum illo nesciente significabant, quando
ait: Expedit ut unus moriatur, et non tota gens pereat. Dictumque de illo 
est: Hoc a seipso non dixit, sed cum esset pontifex prophetavit, quia oportebat 
Jesum mori pro gente. Ita factum Judae secundum illius libidinem malum 
fuit, sed illo nesciente magnum bonum significavit. A se ipso quippe malum 
fecit, sed non a seipso bonum significavit. Hoc autem quod necessario praeloquendum 
putavi, non ad hoc tantummodo Judae factum, sed etiam ad caetera valeat, 
si qua occurrerint mala opera hominum, quibus bonum aliquid a narrante 
prophetatum est. In Thamar ergo nuru Judae intelligitur plebs regni Judaeorum, 
cui de tribu Juda reges tanquam mariti adhibebantur. Merito nomen ejus 
amaritudo interpretatur: ipsa enim Domino fellis poculum dedit. Duo autem 
genera
principum qui non recte operabantur in plebe, unum eorum qui oberant, alterum 
eorum qui nihil proderant, significatur [significabantur] in duobus filiis 
Judae, quorum unus malignus erat vel saevus ante Dominum, alter in terram 
fundebat ne semen daret ad fecundandam Thamar. Nec sunt amplius quam duo 
genera hominum inutilia generi humano: unum nocentium, alterum praestare 
nolentium, et si quid boni habent in hac terrena vita perdentium, tanquam 
in terra fundentium, et quoniam in malo prior est qui nocet quam ille qui 
non prodest, ideo major dicitur malignus ille, et sequens [saeviens] qui 
fundebat in terram. Nomen quoque majoris qui vocabatur Her, interpretatur, 
pellicius, qualibus tunicis induti sunt primi homines, in poenam damnationis 
suae
dimissi ex paradiso. Sequentis autem nomen qui vocabatur Aunam [Onas] interpretatur 
moeror eorum; quorum? nisi quibus nihil prodest, cum habeat unde prodesse 
possit, atque id perdat in terra. Majus porro malum est ablatae vitae quod 
significat pellicius, quam non adjutae quod significat moeror eorum. Deus 
tamen ambos occidisse dictus est, ubi figuratur regnum talibus hominibus 
abstulisse. Tertius vero filius Judae, quod illi mulieri non jungitur, 
significat tempus ex quo reges plebis Judaeorum coeperunt de tribu Juda 
non fieri, et ideo erat quidem filius Judae, sed eum maritum Thamar non 
accipiebat, quia erat eadem tribus Juda, sed jam populo inde nemo regnabat, 
unde nomen ejus, id est Sela, interpretatur
dimissio ejus. Non pertinet [pertinent] sane ad hanc significationem viri 
sancti et justi qui, licet illo tempore fuerint, ad Novum tamen pertinent 
Testamentum cui prophetando scienter utiles fuerunt, qualis David fuit. 
Eo sane tempore, quo jam Judaea coeperat reges ex tribu Juda non habere, 
non est computandus Herodes major in regibus ejus tanquam maritus Thamar, 
erat enim alienigena. Nec ei sacramento illo mysticae unctionis tanquam 
conjugali foedere cohaerebat, sed tanquam extraneus dominabatur. Quam potestatem 
a Romanis et a Caesare acceperat, sic et ejus filii tetrarchae, quorum 
erat unus Herodes patris nomine appellatus, qui cum Pilato in passione 
Domini concordavit. Isti ergo alienigenae, usque adeo non deputabantur 
in regno illo
mystico Judaeorum, ut ipsi Judaei publice clamarent frendentes adversus 
Christum: Nos non habemus regem, nisi Caesarem. Neque hoc verum nisi illa 
universali dominatione, Romanorum quippe Caesar rex est [erat], non proprie 
Judaeorum, sed ut Christum negarent et huic adularent, ideo se tali voce 
damnarunt. Illo ergo tempore quo jam regnum de tribu Juda defecerat, veniendum 
erat Christo vero Salvatore Domino nostro, qui non obesset multumque prodesset; 
sic enim fuerat prophetatum: Non deficiet princeps ex Juda, neque dux de 
femoribus ejus, donec veniat cui repositum est: Et ipse est [erit] exspectatio 
gentium. Jam isto tempore omne quoque [quippe] magisterium Judaeorum et 
mystica unde Christi vocabantur unctio ipsa defecerat, secundum
prophetiam etiam Danielis. Tunc venit cui repositum erat, exspectatio gentium, 
et unctus est Sanctus sanctorum, oleo exsultationis prae participibus suis. 
Natus est enim Herodis majoris tempore, passus est autem minoris Herodis 
tetrarchae. Hujus itaque venientis ad oves quae perierant domus Israel 
figuram gessit ipse Judas, cum iret ad tondendas oves suas in Thamna, quod 
interpretatur deficiens. Jam enim defecerat princeps ex Juda, et omne magisterium 
atque unctio Judaeorum, ut veniret cui repositum erat. Venit autem cum 
suo pastore Odolamita, cui nomen erat Hiras, et interpretatur Odolamites, 
testimonium in aqua. Cum hoc plane testimonio Dominus venit, habens quidem 
testimonium majus Joanne, sed tamen propter oves infirmas hoc testimonio 
est usus
in aqua. Nam et ipse Hiras, quod nomen illius pastoris fuit, interpretatur, 
fratris mei visio. Vidit omnino fratrem suum Joannes, fratrem secundum 
Abra hae semen, secundum cognationem matris ejus Mariae, et Elisabeth matris 
suae, eumdemque Dominum, quem et Deum suum [Dominum et Deum suum], quia 
sicut ipse ait, Ex plenitudine ejus accepit. Vidit omnino, et ideo in natis 
mulierum major illo non surrexit; quia ergo ex omnibus praenuntiantibus 
Christum ipse vidit, quod multi justi et prophetae cupierunt videre et 
non viderunt, salutavit ex utero [saltavit in utero], agnovit perfectius 
ex columba, et ideo tanquam Odolamites vere testimonium perhibuit in aqua. 
Venit autem Dominus ad oves tondendas, hoc
est exonerandas sarcinis laboriosis, ex quibus Ecclesiae laudatae in Canticis 
canticorum, dentes essent velut grex detonsarum. Jam Thamar habitum mutet, 
nam et commutans interpretatur Thamar, sed in ea prorsus nomen amaritudinis 
maneat: non illius amaritudinis in qua Domino fel ministravit, sed illius 
in qua Petrus amare flevit; nam et Juda Latine confessio est. Confessioni 
ergo amaritudo misceatur ut vera poenitentia praesignetur. Hac poenitentia 
58 fecundatur Ecclesia, in omnibus gentibus constituta. Oportebat enim 
Christum pati, et resurgere tertia die, et praedicari in nomine ejus poenitentiam 
et remissionem peccatorum per omnes gentes incipientibus ab Hierusalem. 
Nam et ipse habitus meretricius, confessio peccatorum est. Typum quippe 
jam Ecclesiae
gerit Thamar, ex gentibus evocatae, sedens cum hoc habitu ad portam Enan 
vel Enain, quod interpretatur fontes. Cucurrit enim velut cervus ad fontes 
aquarum pervenire ad semem Abrahae, illic a non cognoscente fetatur, quia 
de illa praedictum est: Populus quem non cognovi servivit mihi. Accepit 
in occulto annulum, monife et virgam: vocatione signatur, justificatione 
decoratur, glorificatione exaltatur. Quos enim praedestinavit, illos et 
vocavit, quos autem vocavit, illos et justificavit, et quos justificavit, 
illos et glorificavit. Sed haec ut dixi adhuc in occulto, ubi fit et conceptio 
sanctae ubertatis. Mittitur autem promissus haedus tanquam meretrici, haedus 
exprobatio peccati, per eumdem Odolamitem tanquam increpantem et dicentem 
Generatio viperarum, sed
non eam invenit peccati exprobratio quam mutavit confessionis amaritudo. 
Post vero tam publicis [jam pubicatis] signis annuli, monilis et virgae, 
vicit temere judicantes eos, quorum jam personam Judas ipse gestabat, qui 
hodieque dicunt, non hunc esse populum Christi, nec habere nos semen Abrahae, 
sed prolatis certissimis documentis nostrae vocationis, justificationis 
et glorificationis, sine dubio confundentur et nos magis quam se justificatos 
esse fatebuntur. Enucleatius haec et membratim quodammodo articulatimque 
scrutarer atque dissererem quantum intentionem meam Dominus adjuvaret, 
nisi me ab hac laboriosiore diligentia finiendi hujus operis quod plusquam 
vellem jam prolixum est, cura prohiberet.
          CAPUT LXXIV. De peccato David in uxore Uriae Cethei; ex eodem 
libro XXII.
Nunc peccatum David quid in prophetia significaverit, quanta possum brevitate 
perstringam. Nomina quippe ipsa interpretata satis ostendunt, quid etiam 
hoc factum praefiguraverit. David interpretatur, manu fortis, sive desiderabilis. 
Et quid fortius leone illo de tribu Juda, qui vicit mundum? Et quid desiderabilius 
illo de quo propheta dicit: Veniet desideratus omnibus gentibus. Bersabeae 
interpretatur puteus satietatis, sive puteus septimus. Quamlibet autem 
harum nominis hujus interpretationum in id quod dicere intendimus assumamus 
satis congruit. Nam et in
Canticis canticorum sponsa illa Ecclesia est, quae vocatur puteus aquae 
vivae, et huic puteo septenarii numeri nomen in Spiritus sancti significatione 
conjungitur propter et rationem Pentecosten quo die de coelo missus Spiritus 
sanctus venit. De septimanis enim constare eumdem festum diem Tobiae quoque 
Scriptura testatur. Ad quadraginta novem autem quod est septies septem 
unum additur, quo unitas commendatur. In hac ratione vivit apostolica illa 
sententia: sufferentes invicem, in dilectione studentes servare unitatem 
Spiritus in vinculo pacis. Dono itaque spiritali, hoc est septenario, facta 
est Ecclesia puteus satietatis, quia factus est in ea fons aquae salientis 
in vitam aeternam, quem qui habuerit non sitiet in aeternum. Urias vero 
qui fuerat maritus ejus,
quid aliud quam diabolum nominis sui interpretatione significat? Hujus 
erant pessimo conjugio deligati omnes quos gratia Dei liberat, ut Ecclesia 
sine macula et ruga Salvatori proprio copuletur. Urias namque interpretatur 
lux mea Dei. Cetheus autem abscisus sive quod in veritate non stetit, sed 
a luce sua superna, quam de Deo habebat superbiae merito abscisus est, 
sive quod cadendo veris viribus perditis transfigurat se tamen in angelum 
lucis, audens adhuc dicere: Lux mea Dei est: Ergo iste quidem David graviter 
scelerateque peccavit, quod scelus ejus etiam per prophetam Deus arguit 
increpando, et ipse abluit poenitendo, verumtamen ille desiderabilis omnibus 
gentibus adamavit Ecclesiam super tectum se lavantem, id est mundantem 
se a sordibus
saeculi et domum luteam spiritali contemplatione transcendentem atque calcantem, 
et inchoata cum illa primae conventionis notitia, post ab ea penitus separatum 
diabolum occidit, eamque sibi perpetuo connubio copulavit. Oderimus ergo 
peccatum, sed prophetias non exstinguamus. Amemus illum David quantum amandus 
est qui nos a diabolo per misericordiam liberavit. Amemus et istum David 
qui tam grave in se vulnus iniquitatis poenitentiae humilitate sanavit.
          CAPUT LXXV. De Salomonis primum bonis postea malis; ex eodem 
libro XXII.
Jam de Salomone quid dicam, quem vehementer arguit sancta Scriptura atque 
condemnat, nihilque de
poenitentia ejus, vel in eum indulgentiam [indulgentiae] Dei omnino commemorat? 
nec mihi prorsus occurrit quid saltem in allegoria boni significet haec 
ejus flenda subversio nisi forte quis dicat, mulieres alienigenas, quarum 
amore exarserat significare Ecclesias electas de gentibus. Posset hoc fortasse 
non absurde intelligi, si illae propter Salomonem desererent deos suos, 
et colerent Deum ejus. Cum vero ipse propter illas offendit Deum suum, 
et coluit deos earum, non est quid inde boni conjectare possemus; nec tamen 
nihil arbitror significare, sed malum, sicut de uxore filiabusque Loth 
diximus. Apparet enim in persona hujus Salomonis mira excellentia, et mira 
subversio. Quod igitur in illo diversis temporibus
exstitit, prius bonum et posterius malum, hoc in Ecclesia in isto adhuc 
saeculo, simul uno temporeo stenditur. Nam bonoillius bonos Ecclesiae, 
malo autem illius malos Ecclesiae significatos puto, tanquam in unitate 
unius areae, sicut in illo uno homine bonos in granis, malos in paleis, 
ut in unitate unius segetis, bonos in tritico, malos in zizaniis. Si quid 
hinc sane in his quae de illo scripta sunt diligentius pertractatis, sive 
mihi, sive hoc doctoribus [doctioribus] atque melioribus aliud probabilius 
elucere potuerit. Nunc tamen non eam rem ita dimisimus, ut intentionem 
nostram in alia properantem, tanquam interrupta series contexionis impediat.
          CAPUT LXXVI. De vituli capite combusto et in aquam sparso, potumque 
populo dato; ex eodem libro XXII contra Faustum.
Quid etiam propheticae significationis habuerit requirendum est, quod ex 
eis multos qui sibi absente ipso, id est Moyse, idolum fabricaverunt, sine 
ulla cujusquam necessitudinis distinctione jussit interimi? Facile est 
ut intelligatur hominum illorum interemptionem significare vitiorum talium 
qualibus illi ad eamdem idololatriam defluxerunt. In talia quippe vitia 
saevire nos jubet Psalmus, cum dicit: Irascimini et nolite peccare. In 
talia vitia saevire nos jubet Apostolus, cum dicit: Mortificate membra 
vestra, quae sunt super terram, fornicationem, immunditiam, luxuriam, concupiscentiam 
malam, et avaritiam, quae est idolorum servitus. Sed quid sibi velit quod 
prius fecit, ut ipsum vitulum igne combureret, minutatimque
concideret et in aquam spargeret, et potum populo daret, majorem intentionem 
perscrutandae significationis inquirit. Si enim tabulas quas digito Dei, 
hoc est operatione Spiritus sancti, scriptas acceperat, ideo fregit, quia 
indignos eos quibus eas legeret judicavit. Si denique ut ab eis ille vitulus 
penitus aboleretur, incendit eum, contrivit, in aqua sparsit atque submersit, 
utquid et potum hoc populo dedit? quem non excitet factum hoc, ad inquirendam 
et intelligendam propheticam significationem? Occurrat ergo jam intentis 
mentibus tanquam diaboli corpus in vitulo, id est homines in omnibus gentibus 
quibus ad haec sacrilegia caput, hoc est auctor est diabolus. Aureum propterea 
quia videntur idololatriae ritus 0velut a sapientibus instituti. De quibus 
dicit Apostolus:
59 Quoniam cognoscentes Deum, non sicut Deum glorificaverunt aut gratias 
egerunt, sed evanuerunt in cogitationibus suis et obscuratum est insipiens 
cor eorum dicentes se esse sapientes stulti facti sunt, et mutaverunt gloriam 
incorruptibilis Dei in similitudinem imaginis corruptibilis hominis et 
volucrum et quadrupedum et serpentum. Ex hac quasi sapientia iste vitulus 
aureus qualia solebant Aegyptiorum etiam ipsi primates et tanquam docti 
homines adorare figmenta. Hoc ergo vitulo significatum est omne corpus, 
id est omnis societas gentilium, idololatriae deditorum. Hanc sacrilegam 
societatem Dominus Christus illo igne comburit de quo in Evangelio dicit: 
Ignem veni mittere in terram, ut quoniam
non est qui se abscondat a calore ejus, dum in eum credunt gentes, igne 
virtutis ejus diabolica in eis forma solvatur, totum deinde corpus illud 
comminuitur, id est ab illa malae conspirationis conflatione discissum 
verbo veritatis humiliatur, et comminutum in aquam mittitur, ut eos Israelitae, 
id est Evangelii praedicatores ex baptismo in sua membra, hoc est in corpus 
dominicum transferant, quorum Israelitarum Petro de ipsis gentibus dictum 
est: Macta et manduca. Si macta et manduca, quare non etiam concide et 
bibe? ita ille vitulus per ignem zeli, et aciem Verbi, et aquam baptismi, 
ab eis potius quos absorbere conabatur absorptus est. Si ergo haec quoque 
loca Scripturarum de quibus eisdem Scripturis calumniantur haeretici perscrutata 
et quodammodo interrogata,
quanto videntur obscuriora, tanto mirabiliores in se mysteriorum thesauros 
latere respondent. Quanto magis impiorum blasphema ora obmutescere omnino 
debent cum oppilantur apertissima veritate, contra quam praefocato spiritu 
quid mussitent non inveniunt, et malunt miseri manifestatione ejus suas 
fauces obtutari [obturari], quam suavitate pectus implere [impleri]. Christum 
igitur sonant haec omnia, caput illud quod jam ascendit in coelum, et hoc 
corpus ejus, quod usque in finem laborat in terra, scribentium Litteras 
vere sacras omnis parturivit intentio, nec esse quidquam credendum est 
librorum propheticorum contextione narratum, quod non significet aliquid 
futurorum, nisi quae ideo posita sunt, ut ex eis quodammodo religentur 
ea quae illum regem populumque
ejus sive propriis sive figuratis locutionibus rebusve praenuntient. Sicut 
enim in citharis et hujuscemodi organis musicis non quidem omnia quae tanguntur 
canorum aliquid resonant, sed tamen chordae, caetera tamen in toto citharae 
corpore ideo fabricata sunt, ut esset ubi vincirentur, unde et quo tenderentur 
illae quas ad cantilenae suavitatem modulaturus et percussurus est artifex: 
ita in his propheticis narrationibus quae de rebus gestis hominum prophetico 
spiritu deliguntur, aut aliquid jam sonant significatione futurorum, aut 
si nihil tale significant, ad hoc interponuntur, ut sit unde illa significantia 
tanquam sonantia connectantur. Has autem rerum gestarum allegoricas narrationes 
si nolunt haeretici sicut a nobis exponuntur accipere, vel etiam nihil 
eas
nisi quod proprie sonant significare contendunt, non luctandum cum hominibus 
qui dicunt: Non sapit palato meo quod sapere dicis tuo, dum tamen ea quae 
divinitus praecipiuntur aut mores pietatemque formare, aut aliquid figurate 
significare vel credantur vel intelligantur, aut utrumque potius quam neutrum, 
dum tamen et ipsa quae figurate dicta vel facta intelliguntur, ad eosdem 
mores bonos pietatemque referantur.
          CAPUT LXXVII. De semine suscitando fratri defuncto; ex libro 
XXXII contra Faustum.
Si quaesitum a nobis fuerit cur illius Testamenti auctoritatem teneamus 
cujus ritum non observamus, et
ad hoc ex litteris apostolicis respondemus. Ait enim Apostolus: Nemo ergo 
vos judicet in cibo et potu, aut in parte diei festi, aut Neomeniae, aut 
Sabbatorum, quod est umbra futurorum. Ita quippe et cur ea legi atque accipi 
oporteat ostendit, id est ne prophetiam exstinguamus, quia in umbra facta 
sunt futurorum, et curare nos non debere eos qui nos hinc judicare voluerint, 
quod corporaliter jam non observemus, sicut alibi tale quiddam dixit. Haec 
in figura contingebant illis, scripta sunt autem propter correptionem nostram, 
in quos finis saeculorum obvenit. Cum ergo tale aliquid legitur in instrumento 
Veteris Testamenti, quale a nobis vel observari, vel jussum non est in 
Novo Testamento, vel etiam prohibitum, quid significet quaerendum est, 
non reprehendendum,
quia eo ipso quo jam non observatur, non damnatum, sed impletum probatur. 
Unde multa et saepe jam diximus, velut hoc ipsum quomodo non intelligens 
Faustus mandatis Veteris Testamenti pro crimine objecit, quod uxorem fratris 
ad hoc frater jussus est ducere, ut non sibi, sed illi sobolem suscitaret, 
ejusque vocaret nomine quod inde nasceretur; quid aliud in figura praemonstrat 
nisi quia unusquisque Evangelii praedicator ita debet in Ecclesia laborare, 
ut defuncto fratri, hoc est Christo, suscitet semen qui pro nobis mortuus 
est, et quod suscitatum fuerit ejus nomen accipiat. Denique hoc implens 
Apostolus, non jam carnaliter in praemissa significatione, sed spiritaliter 
in completa veritate, quos in Christo Jesu per Evangelium se commemorat
genuisse, succenset eis, et eos increpans corrigit volentes esse Pauli. 
Nunquid Paulus, inquit, pro vobis crucifixus est? aut in Pauli nomine baptizati 
estis? tanquam diceret: Defuncto fratri vos genui, Christiani vocamini, 
non Pauliani. At vero qui electus ab Ecclesia ministerium evangelizandi 
renuerit, ab ipsa Ecclesia merito digneque contemnitur. Hoc est enim quod 
in ejus faciem jubetur exspuere, non sane sine signo hujus opprobrii ut 
calciamento pedis unius exuatur, ne sit in eorum sorte quibus ipse Apostolus 
ait: Et calciati pedes in praeparationem Evangelii pacis, et de quibus 
commemorat propheta: Quam speciosi pedes eorum qui annuntiant pacem, qui 
annuntiant bona, qui enim sic evangelicam fidem tenet, ut et sibi prosit, 
et Ecclesiae prodesse non renuat, bene
intelligitur utroque pede calciatus. Qui autem sibi putat quia credidit 
satis esse consultum consilium, curam vero lucrandorum refugit aliorum, 
discalciati illius non figuratum significabit, sed in se impletum portabit 
opprobrium. Quid, quod, et pascha nobis objecit celebrari, nec quia ita 
ut Judaei celebramus insultat. Cum autem magis nos habeamus in re praesentis 
Evangelii non in umbra futuri, ejusque occisionem cum quotidie tum maxime 
anniversaria solemnitate non venturam praesignemus, sed factam commemoremus. 
Ideo sane dies Paschae solemnitatis nostrae ad diem celebrationis umbraticae 
Judaeorum non occurrit, ut et dominicum diem quo Christus resurrexit complecteremur. 
Azyma vero, qui rectae
fidei Christiani sunt, non in fermento veteris vitae, hoc est malitiae, 
sed in ipsius fidei veritate et sinceritate custodiunt; non septem diebus 
sed omni die, quod significatum est numero dierum septenario, quo quotidie 
omnis volvitur dies. Quod etsi aliquantum laboriosum est in hoc saeculo, 
quoniam angusta et arcta est via quae ducit ad vitam, merces tamen certa 
servatur. Nam ipse labor significatus est illis pigridiis quod aliquantulum 
subamara sint. Pentecosten etiam, id est a passione et resurrectione Domini 
quinquagesimum diem celebramus, quo nobis Spiritum sanctum paracletum quem 
promiserat misit, quod futurum etiam per Judaeorum pascha significatum 
est, cum quinquagesimo die post celebrationem ovis occisae Moses digito 
Dei scriptam
legem accepit in monte. Legite Evangelium et advertite Spiritum sanctum 
appellatum digitum Dei. Ea quippe anniversarie in Ecclesia celebrantur, 
quae insigniter excellentia certis diebus facta sunt, ut eorum necessariam 
salubremque memoriam festivitas concelebrata custodiat. Si vultis ergo 
nosse quare celebremus Pascha, quia tunc pro nobis immolatus est Christus. 
60 Si vultis ergo nosse quare non illud ritu judaico celebremus, quia illa 
erat venturi veri praefiguratio, haec completi commemoratio. Futurum autem 
et praeteritum nec ipsis verbis nostris eodem modo enuntiatur, unde jam 
satis in hoc opere locuti sumus. Si autem et haec [hoc] quaeritis, cur 
ex omnibus cibis a quibus in umbra futurorum populus est ille prohibitus, 
nos morticino et immolatitio non vescimur? et
hoc audite et calumniis vanitatis verum aliquando praeponite. Cur enim 
non expediat immolatitio vesci Christiano Apostolus dicit: Nolo vos, inquit, 
socios fieri daemoniorum. Neque enim ipsam immolationem reprehendit quam 
faciebant patres praefigurantes sanguinem sacrificii quo nos Christus redemit, 
sed quae immolant gentes. Daemoniis, inquit, immolant, et non Deo. Deinde 
adjecit quod dixi: Nolo vos socios fieri daemoniorum. Nam si natura ipsa 
immolatitiae carnis esset immunda, utique et nescientem contaminaret. Neque 
enim eo minus ipsa esset quominus ab sciente acciperetur, sed propter conscientiam 
ne daemonibus communicasse videatur. Morticinum autem puto, quod ad escam 
usus hominum non admisit, eo quod non occisorum sed mortuorum
animalium morbida caro est nec apta ad salutem corporis, cujus causa suminus 
alimentum. Nam quod de effundendo sanguine antiquis in figura praeceptum 
est, id est ipsi Noe post diluvium, quod jam quid significaret ostendimus; 
plerique intelligunt, et in Actibus apostolorum hoc lege praeceptum ab 
apostolis, ut abstinerent gentes tantum a fornicatione, et ab immolatis, 
et a sanguine, id est ne quidquam ederent carnis [nequaquam ederent carnes] 
cujus sanguis non esset effusus, quod alii non sic intelligunt, sed a sanguine 
praeceptum esse abstinendum, ne quis homicidio se contaminet. Hoc nunc 
discutere longum est et non necessarium, quia etsi hoc tunc apostoli praeceperunt 
ut ab animalium sanguine abstinerent
Christiani, ne praefocatis carnibus vescerentur, elegisse mihi videntur 
pro tempore rem facilem et nequaquam observantibus onerosam, in qua cum 
Israelitis etiam gentes propter angularem illum lapidem duos in se condentem, 
aliquid communiter observarent simul etiam monerent [et admonerent] in 
ipsa arca Noe, quando Deus hoc jussit Ecclesiam omnium gentium fuisse figuratam 
[praefiguratam], cujus facti prophetia jam gentibus ad fidem accedentibus 
incipiebat impleri. Transacto vero illo tempore quo illi duo parietes, 
unus ex circumcisione, alter ex praeputio venientes, quamvis in angulari 
lapide concordarent, tamen suis quibusdam proprietatibus distinctius eminebant. 
Ac ubi Ecclesia gentium talis effecta est, ut in ea nullus Israelita carnalis 
appareat,
quis jam hoc Christianus observat ut turdos vel minutiores aviculas non 
attingat, nisi quarum sanguis effusus est, aut leporem non edat si manu 
a cervice percussus nullo cruento vulnere occisus est? et qui forte pauci 
adhuc tangere ista formidant a caeteris videntur [irridentur]. Ita omnium 
animos in hac retinuit illa sententia veritatis: Non quod intrat in os 
vestrum vos coinquinat, sed quod exit, nullam cibi naturam quam societas 
amittit [admittit] humana, sed quae iniquitas committit peccata condemnans.
          CAPUT LXXVIII. De eo quod scriptum est a volatilibus mundis et 
immundis intrasse in arcam; ex libro Quaestionum de Genesi, inter caetera 
ad locum.
Quod scriptum esta volatilibus mundis, et a volatilibus
immundis, et a pecoribus mundis, et a peoribus immundis, et ab omnibus 
serpentibus in terra, quod deinde non additur subauditur mundis et immundis, 
et adjungitur, duo et duo intraverunt ad Noe in arcam, masculus et femina. 
Quaeritur quomodo distinxerit superius duo et duo ab immundis, nunc autem 
sive a mundis sive immundis duo et duo dicat intrasse. Sed hoc refertur 
non ad numerum mundorum vel immundorum animalium, sed ad masculum et feminam, 
quia in omnibus, sive mundis, sive immundis duo sunt, masculus et femina.
          CAPUT LXXIX. Quid sit quod Dominus ait: Non adjiciam maledicere 
terrae; ex eodem libro Quaestionum de Genesi.
Quid sibi vult quod Dominus dicit: Non adjiciam
adhuc maledicere super terram propter opera hominum, quia apposita est 
mens hominis ad maligna a juventute. Non adjiciam ergo adhuc percutere 
omnem carnem vivam quemadmodum feci. Et deinde adjungit quae secundum largitatem 
bonitatis suae donat hominibus indignis. Utrum hic Novi Testamenti indulgentia 
figurata sit, et praeterita ultio ad Vetus pertineat Testamentum, hoc est 
illud ad legis severitatem, hoc ad gratiae bonitatem.
          CAPUT LXXX. Quid est: De manu fratris exquiram animam hominis; 
ex eodem libro Quaestionum de Genesi.
Quid est: Et de manu fratris hominis exquiram
animam hominis? An omnem hominem fratrem omnis hominis intelligi voluit 
secundum cognationem ex uno ductam?
          CAPUT LXXXI. Cham peccans, non in seipso sed in filio maledicitur; 
ex eodem libro.
Quaeritur, quare peccans Cham in patris offensa, non in seipso, sed in 
filio suo Chanaan maledicitur, nisi quia prophetatum est quodammodo terram 
Chanaan, ejectis inde Chananaeis et debellatis, accepturos fuisse filios 
Israel qui venirent de semine Sem.
          CAPUT LXXXII. Erat omnis terra labium unum per recapitulationem 
dictum, ex eodem libro.
Et erat omnis terra labium unum quomodo potest intelligi quando superius 
dictum est, quod filii Noe vel filiorum ejus distributi essent per terram, 
secundum tribus, et secundum gentes, et secundum linguas suas? nisi quia 
per recapitulationem postea commemoret [commemorat], quod prius erat, sed 
obscuritatem [hic] facit, quod eo genere locutionis ista contexit quasi 
narratio de his quae postea facta sunt consequatur.
          CAPUT LXXXIII. Quomodo Sara cum aliquot dies apud regem Aegypti 
sacra fecerit, ejus concubitu non credatur esse polluta.
Erit ergo, cum te viderint Aegyptii, dicent quia uxor
illius haec: factum est autem, statim ut intravit Abraham in Aegyptum, 
videntes Aegyptii mulierem quia speciosa erat valde. Quomodo accipiatur 
quod Abraham veniens in Aegyptum, celare voluit uxorem suam esse Saram, 
secundum omnia quae de hac re scripta sunt, utrum hoc convenerit tam sancto 
viro, an sub defectio [defectione] fidei ejus intelligatur, sicut nonnulli 
arbitrati sunt. Jam quidem et contra Faustum de hac re disputavi, et diligentius 
a presbytero Hieronymo expositum est, quare non sit consequens ut cum aliquot 
dies apud regem Aegypti Sara fuerit etiam ejus concubitu credatur esse 
polluta. Quoniam mos erat regius vicibus ad se ammittere [admittere] mulieres 
suas, et nisi lomentis [fomentis] et unguentis diu prius accurato corpore 
nulla intrabat ad regem: quae dum
fierent afflictus est Pharao manu Dei, ut viro redhiberet intactam, quam 
ipsi Deo maritus commiserat tacens quod uxor esset, sed non mentiens quod 
soror esset, ut caveret quod poterat, quantum homo poterat, et Deo commendaret 
quod cavere non poterat ne si et illa quae cavere poterat Deo tantum dimitteret, 
non in Deum credere, sed Deum tentare potius inveniretur.
          CAPUT LXXXIV. 61 Quomodo intelligatur aeternum quod ait: Dabo 
tibi terram in possessionem aeternam; ex eodem libro.
Dabo tibi et semini tuo post te terram in qua habitas, omnem terram cultam 
in possessionem aeternam.
Quaestio est quomodo dixerit aeternam, cum Israelitis temporaliter data 
sit, utrum secundum hoc saeculum dicta sit aeterna, ut ab eo quod est αἰών 
Graece, quod et saeculum significat, dictum sit αἰώνιον tanquam si Latine 
dici posset saeculare: an ex hoc aliquid secundum spiritalem promissionem 
hic intelligere cogamur, ut aeternum ideo dictum sit, quia hinc aeternum 
aliquid significatur. An potius locutionis est Scripturarum ut aeternum 
appellent cujus rei finis non constituitur. Aut non ita fit ut deinceps 
non sit faciendum quantum pertinet ad curam vel potestatem facientis, sicut 
ait Horatius:Serviet aeternum qui parvo nesciet uti.
Non enim potest in aeternum servire, cujus ipsa vita quae servit aeterna 
esse non potest. Quod testimonium
non adhiberem nisi locutionis esset, verborum quippe illi sunt nobis auctores, 
non rerum vel sententiarum. Si autem defenduntur Scripturae secundum locutiones 
proprias, quae idiomata vocantur, quanto magis secundum eas quas cum aliis 
linguis communes habent?
          CAPUT LXXXV. Sciebam, inquit, quod constituit filiis suis post 
se custodire vias Domini; ex libro Quaestionum de Genesi.
Sciebam enim quia constituet filiis suis et domui suae post se, ut custodiant 
vias Domini facere justitiam et judicium, ut adducat Dominus in Abraham 
omnia quae locutus est ad illum. Ecce ubi promittit
Dominus Abrahae non solum praemia, sed etiam obedientiam justitiae filiorum 
ejus, ut circa eos etiam praemia promissa compleantur.
          CAPUT LXXXVI. Descendens videbo si secundum clamorem venientem 
ad me consumatur; si autem non, ut sciam; ex eodem libro.
Descendens ergo videbo si secundum clamorem ipsorum venientem ad me, consumantur; 
si autem non, ut sciam. Verba haec si non dubitantis quid duorum potius 
eventurum sit, sed irascentis et minantis, accipiamus, nulla quaestio est. 
More quippe humano Deus in Scripturis ad homines loquitur, et ejus iram 
noverunt sine perturbatione ejus intelligere qui noverunt. Solemus autem 
etiam sic minanter
loqui: Videamus si non tibi facio, aut Videamus si non illi fecero, et 
si non potuero tibi facere, vel sciam, id est, hoc ipsum experibor utrum 
non possim. Quod cum minando, non ignorando dicitur, irati apparet affectus, 
sed perturbatio non cadit in Deum. Mos autem humanae locutionis et usitatus 
est ut humanae infirmitati congruit [congruat], cui Deus coaptat locutionem 
suam.
          CAPUT LXXXVII. Non perdam, si invenero decem justos; ex eodem 
libro.
Quaeri solet utrum quod de Sodomis dixit Deus, non se perdere locum, si 
invenirentur illic vel decem
justi, speciali quadam sententia de illa civitate, an de omnibus intelligendum 
sit, generaliter parcere Deum loco in quocunque vel decem justi fuerint. 
In qua quaestione non est quidem necesse ut hoc de omni loco accipere compellamur, 
verumtamen de Sodomis potuit et sic dici, quia sciebat Deus ibi non esse, 
vel decem, et ideo sic respondebatur Abrahae, ut significaretur nec tot 
ibi posse inveniri, ad exaggerationem iniquitatis illorum. Non enim necesse 
erat Deo tam sceleratis hominibus parcere, nec cum illis perdere justos, 
cum posset, justis inde liberatis, reddere impiis digna supplicia; sed, 
ut dixi, ad ostendendam malignitatem multitudinis illius dixit: Si decem 
ibi invenero, parcam universae civitati; tanquam diceret: Certe possum 
nec pios cum impiis perdere,
nec tamen propterea impiis parcere, quia, liberatis et separatis inde piis, 
possum impiis digna rependere, et tamen si ibi inveniantur, parco, hoc 
est, quia nec tot ibi possent inveniri. Tale aliquid est apud Jeremiam, 
ubi ait: Circuite vias Jerusalem et videte et quaerite in plateis ejus, 
et cognoscite si invenietis hominem facientem justitiam, et quaerentem 
fidem, et propitius ero peccatis eorum, id est: Invenite vel unum, et parco 
caeteris, ad exaggerandum et demonstrandum quod nec unus ibi posset inveniri.
          CAPUT LXXXVIII. De Loth filias animo turbato civibus offerente; 
ex eodem libro.
Quod ait Sodomitis Loth: Sunt mihi duae filiae,
quae nondum noverunt viros; producam illas ad vos, utimini illis quomodo 
vobis placuerit, tantum in viros istos ne faciatis iniquum. Quoniam prostituere 
volebat filias suas hac compensatione, ut viri hospites ejus nihil a Sodomitis 
tale paterentur, utrum admittenda sit compensatio flagitiorum vel quorumque 
peccatorum, ut nos faciamus mali aliquid, ne alius gravius malum faciat; 
an potius perturbationi Loth non consilio tribuendum sit, quia hoc dixit, 
merito quaeritur: et nimirum periculosissime amittitur haec compensatio. 
Si autem perturbationi humanae tribuitur, et menti tanto malo permotae, 
nullo modo imitanda est.
          CAPUT LXXXIX. Quod ait Deus ad Abimelech: Peperci tibi ne peccares 
in me; ex eodem libro.
Quod ait Deus ad Abimelech propter Saram: Et peperci tibi ut non peccares 
in me, quando eum admonuit uxorem Abraham esse quam putabat sororem, advertendum 
est et notandum in Deum peccari quando talia committuntur quae putant homines 
leviter habenda, tanquam in carne peccata. Quod autem dixit ei: Ecce tu 
morieris, etiam hoc notandum est quomodo dicat Deus, tanquam praedicens 
sine dubio futurum quod admonendo dicit, ut a peccato abstinendo caveatur.
          CAPUT XC. Tentavit Deus Abraham, quomodo non sit contrarium Jacobo 
dicente: Deus neminem tentat; ex eodem libro.
Et tentavit Deus Abraham. Quaeri solet quomodo hoc verum sit, cum dicat 
in Epistola sua Jacobus, quod Deus neminem tentet, nisi quia locutione 
Scripturarum solet dici, tentat, pro eo quod est probat. Tentatio vero 
illa de qua Jacobus dicit, non intelligitur, nisi quia quisque peccato 
implicatur. Unde Apostolus dicit: Ne forte tentaverit vos is qui tentat. 
Nam et alibi scriptum est: Tentat vos Dominus Deus vester, ut sciat si 
diligitis eum; etiam hoc genere locutionis ut sciat, dictum est, ac si 
diceretur, ut scire vos faciat, quoniam vires dilectionis suae hominem 
latent, nisi divino experimento etiam eidem innotescant.
          CAPUT XCI. 62 De simili locutione qua dictum est: Cognovi quod 
timeas Deum; ex eodem libro.
Vox angeli de coelo ad Abraham: Ne injicias manus in puerum, neque facias 
ei quidquam, modo enim cognovi quoniam timeas Deum tu. Etiam ista quaestio 
simili locutione solvitur. Hoc est enim: Nunc cognovi quoniam timeas Deum 
tu; quod significat: Nunc te feci cognoscere. In consequentibus autem hoc 
genus locutionis evidentius [evidenter] apparet ubi dicitur: Et vocavit 
Abraham nomen loci illius Dominus vidit, ut dicatur hodie in monte Dominus 
apparuit: vidit, pro eo quod est, apparuit, hoc est, vidit pro eo quod 
est videri fecit, significans per
efficientem quod efficitur, sicut frigus pigrum, quod pigros facit.
          CAPUT XCII. De juratione servi Abrahae super femur ejus; ex eodem 
libro.
Quod Abraham jubet puero suo, ut manum suam ponat super ejus femore, et 
sic eum adjurat per dominum Deum coeli et Dominum terrae, solet imperitos 
movere; non attendentes magnam ipsam de Christo [magnam de Christo] exstitisse 
prophetiam, quod ipse Dominus Deus coeli et Dominus terrae in ea carne 
venturus esset, quae de illo femore, propagata est.
          CAPUT XCIII. Quod differant augurationes illicitae ab illa petitione 
signi, qua petit a Deo servus Abrahae; ex eodem libro.
Quaerendum quo differant augurationes illicitae ab illa petitione signi 
qua petivit servus Abrahae, ut ei Deus ostenderet ipsam esse futuram uxorem 
Domini sui Isaac, a qua cum petivisset ut biberet diceretur illi: Bibe 
et tu, et adaquabo et camelos tuos quo adusque bibere desinerent [desinent]. 
Aliud est enim mirum aliquid petere, quod ipso miraculo signum sit; aliud 
ea [haec] observare quae ita fiunt, ut mira non sint, sed a conjectoribus 
superstitiosa vanitate interpretentur. Sed hoc ipsum etiam quod mirum aliquid 
postulatur, quo significetur quod quisque vult nosse, utrum audiendum sit, 
non parva
quaestio est. Eo namque pertinet quod dicuntur qui hoc non recte faciunt 
tentare Dominum. Nam ipse Dominus cum a diabolo tentaretur, testimonium 
de Scripturis adhibuit: Non tentabis Dominum Deum tuum. Suggerebatur enim 
tanquam homini ut signo aliquo exploraret ipse, quantus esset, id est, 
quam multum apud Deum posset, quod vitiose fit cum fit. Ab hoc autem discernitur 
quod Gedeon fecit pugnae imminente periculo, consultatio quippe illa magis 
quam tentatio Dei fuit. Unde et Achaz apud Isaiam timet signum petere, 
ne Dominum [Deum] tentare videatur, cum hoc eum Dominus admoneat per prophetam, 
credo, existimans quod ab ipso propheta exploraretur utrum praecepti memor 
esset, quo tentare Dominum prohibetur [Deum prohibemur].
          CAPUT XCIV. De eo quod ait Jacob: Non est hic nisi domus Dei; 
ex eodem libro.
Et surrexit Jacob de somno suo, et dixit: Quia est Dominus in loco hoc, 
ego autem nesciebam; et timuit et dixit: Quam terribilis locus hic; hoc 
[hic] non est nisi domus Dei, et haec porta est coeli. Haec verba ad prophetiam 
pertinent, quia ibi futurum erat tabernaculum quod constituit Deus [Dominus] 
in hominibus in primo populo suo. Portam coeli autem sic intelligere debemus, 
tanquam inde fiat aditus credentibus, ad capessendum regnum coelorum.
          CAPUT XCV. Quod Jacob lapidem statuit et perfudit oleo, non aliquid 
idololatriae simile fecisse; ex eodem libro.
Quod statuit lapidem Jacob quem sibi ad caput posuerat, et constituit eum 
titulum et perfudit illum oleo, non aliquid idololatriae simile fecit. 
Non enim, vel tunc, vel postea, frequentavit lapidem adorando aut [vel] 
ei sacrificando, sed signum fuit in prophetia evidentissima constitutum, 
quae pertinet ad unctionem: unde Christi nomen a chrismate est.
          CAPUT XCVI. De lucta Jacob et de claudicatione; ex eodem libro.
Quod ab illo angelo desiderat benedici Jacob cui luctando praevaluit, magna 
est de Christo prophetia.
Nam eo ipso admonet mysticum aliquid sapere, quia omnis homo a majore vult 
benedici. Quomodo ergo ab eo benedici iste voluit, quem luctando superavit? 
Praevaluit autem Jacob Christo, vel potius prevalere visus est per eos 
Israelitas a quibus crucifixus est Christus, et ab eo tamen benedicitur 
in eis Israelitis qui crediderunt in Christum, ex quibus erat qui dicebat, 
Nam et ego Israelita sum, ex genere Abraham, de tribu Benjamin. Unus ergo 
atque idem Jacob et claudus et benedictus. Claudus in latitudine femoris, 
tanquam in multitudine generis, de quibus dictum est: Et claudicaverunt 
a semitis suis; benedictus autem in eis de quibus dictum est: Reliquiae 
per electionem gratiae salvae factae sunt.
          CAPUT XCVII. Utrum secundo Jacob lapidem oleo perfuderit, an 
secundo commemoratum est; ex eodem libro.
Ascendit autem Deus ab eo loco ubi locutus est cum eo, et statuit Jacob 
titulum in loco in quo locutus est cum eo, titulum lapideum et libavit, 
super eum lihamen et infudit super illum [eum] oleum, et vocavit Jacob 
nomen loci in quo locutus est cum eo illic Deus, Bethel. Iterum factum 
est hoc loco quod factum fuerat, an iterum commemoratum est? Sed quodlibet 
horum sit, super lapidem libavit Jacob, non lapidi libavit. Non ergo sicut 
idololatrae solent aras ante lapides constituere, et tanquam diis libare 
lapidibus.
          CAPUT XCVIII. Quaestionem quod duodecim filii Jacob computentur 
nondum nato Benjamin, solvit per tropum συνεκδοχή; ex eodem libro Quaestionum 
de Genesi.
Quod duodecim filii computantur Israel, et dicitur: Hi sunt filii Israel 
qui nati sunt in Mesopotamia, cum Benjamin longe postea natus sit, cum 
jam transtisset Bethel, et appropinquaret Bethleem, expositio. Nulla est 
facilior solutio quaestionis hujus quam ut per συνεκδοχὴν accipiatur. Ubi 
enim pars major est aut potior, solet ejus nomine etiam illud comprehendi 
quod ad ipsum nomen non pertinet, sicut ad duodecim apostolos jam non pertinebat 
Judas qui etiam mortuus fuit cum Dominus resurrexit a mortuis, et tamen 
ipsius duodenarii numeri nomen
Apostolus in Epistola sua tenuit, ubi ait eum apparuisse illis duodecim. 
Cum articulo enim hoc Graeci codices habent ut non possint intelligi quicunque 
duodecim, sed illi in eo numero insignes. Eo modo locutionis puto et illud 
a Domino dictum: Nonne ego vos duodecim elegi, et unus ex vobis diabolus 
est? ut non ad electionem etiam ipse pertinere videatur. Non enim facile 
invenitur electorum nomen in malo, nisi quando mali eliguntur a malis; 
quod si putaverimus et illud electum, ut per ejus traditionem Domini passio 
compleretur, id est 63 malitiam ejus ad aliquid electam, bene utente Deo 
etiam malis, aliud attendamus ubi ait: Non de omnibus vobis dico, ego scio 
quos elegi, ubi declarat ad electionem non pertinere nisi bonos, ac per 
hoc illud quod dictum
est, Ego vos duodecim elegi, per synecdochen dictum est, ut nomine majoris 
meliorisque partis etiam illud complecteretur quod ad ipsum nomen non pertinet. 
Hic modus est in hoc eodem libro [loco], ubi Hemor pro filio suo Sichem 
ut acciperet Dinam filiam Jacob exiit loqui cum eodem Jacob, et venerunt 
etiam filii ejus qui absentes erant, et ad omnes dicit Hemor: Sichem filius 
meus elegit animo filiam vestram, date ergo illi eam uxorem. Quia enim 
potior erat patris persona, per synecdochen filiam vestram dicens, etiam 
fratres [filios] tenuit hoc nomine quorum non erat filia; hinc est et illud: 
Curre ad oves et accipe inde mihi duos haedos, simul enim pascebantur oves 
et haedi, et quia potiores sunt oves, earum
nomine etiam caprarum pecus complexus est; sic quia potior erat numerus 
undecim filiorum Jacob qui nati fuerant in Mesopotamia, ipsorum commemoratione 
Scriptura complexa est etiam Benjamin qui non erat ibi natus et dictum 
est: Hi sunt filii Jacob qui facti sunt ei in Mesopotamia Syriae.
          CAPUT XCIX. Utrum in infernum mali tantum, an etiam boni mortui 
descendere soleant; ex eodem libro.
Et noluit consolari dicens: Quoniam descendam ad filium meum lugens in 
infernum. Solet esse magna quaestio quomodo intelligatur infernus, utrum 
illic mali tantum, an etiam boni mortui descendere soleant. Si ergo tantum 
aliquo modo iste [mali tantum
quomodo iste] ad filium suum se dicit velle lugentem descendere; non enim 
in poenis infernis eum esse credit. An perturbati et dolentis verba sunt 
mala sua etiam exaggerantis?--De eadem re.--Et descenderunt ipsi et omnia 
quaecunque sunt eis viventes ad inferos. Notandum secundum locum terrae 
nunc dictos esse inferos, hoc est, in inferioribus terrae partibus. Varic 
quippe in Scripturis et sub intellectu multiplici, sicut rerum de quibus 
agitur sensus exigit, nomen ponitur inferorum, et maxime in mortuis hoc 
accipi solet. Sed quoniam istos viventes dictum est ad inferos descendisse, 
et ipsa narratione quid factum fuerit satis apparet. Manifestum est, ut 
dixi, inferiores terrae partes inferorum vocabulo nuncupatas, in comparatione 
hujus superioris terrae in cujus
facie vivitur, sicut in comparatione coeli superioris, ubi sanctorum demoratio 
est angelorum, peccantes angelos in hujus aeris detrusos caligine Scriptura 
dicit tanquam carceribus inferi puniendos reservari. Si enim Deus, inquit, 
angelis peccantibus non pepercit, sed carceribus caliginis inferi retrudens, 
tradidit in judicio puniendos reservari, cum apostolus Paulus principem 
potestatis aeris diabolum dicat qui operatur in filiis diffidentiae.--De 
eadem re.--Et eruisti animam meam ex inferno inferiori. Quid dicimus, fratres, 
hoc si non vobis tanquam certus exposuero nes uccenseatis; homo sum enim, 
et quantum conceditur de Scripturis sanctis, tantum audeo dicere, nihil 
ex me: infernum nec ego expertus sum adhuc, nec vos, et fortassis alia 
via erit et non per infernum
erit, incerta sunt haec. Verum quia dicit Scriptura cui contradici non 
potest: Eruisti animam meam ex inferno inferiori, intelligimus tanquam 
duo inferna esse, superius et inferius. Nam unde infernum inferius, nisi 
quia est infernum superius? aliud non diceretur infernum nisi in comparatione 
illius superioris partis. Videtur ergo, fratres, esse habitatio quaedam 
coelestis angelorum: ibi vita ineffabilium gaudiorum, ibi immortalitas, 
et incorruptio, ibi omnia secundum Dei donum et gratiam permanentia, illa 
pars rerum superna est. Si ergo illa superna est, haec terrena ubi caro 
et sanguis, ubi corruptibilitas, ubi nativitas et mortalitas, ubi decessio 
atque successio, ubi mutabilitas et inconstantia, ubi timores, cupiditates,
horrores, laetitiae incertae, spes fragilis, caduca substantia. Puto quia 
omnis ista pars non potest comparari illi coelo, de quo loquebar paulo 
ante. Si ergo illi parti haec pars non comparatur, illa superna est, haec 
inferna, et post mortem quo hinc nisi sit infernum inferius hoc inferno, 
in quo sumus in carne et ista mortalitate. Corpus enim mortuum est, ait 
Apostolus, propter peccatum. Ergo et hic sunt mortui, ut non mireris quia 
infernum dicitur si mortuis abundat. Non enim ait: corpus moriturum est, 
sed: corpus mortuum est. Adhuc habet vitam utique corpus nostrum et tamen 
comparatum corpori illi quod futurum est, qualia sunt angelorum corpora, 
invenitur corpus hominis mortuum, quamvis adhuc habens animam, sed rursus 
ab hoc inferno, id est ab hac
parte inferni, est aliud inferius quo erunt mortui, unde voluit Deus eruere 
animas nostras, etiam illuc mittendo Filium suum. Etenim, fratres, propter 
ista duo inferna missus est Filius Dei undique liberans, ad hoc infernum 
missus est nascendo, ad illud moriendo. Propterea vox ejus est in illo 
psalmo, non quoquam homine conjiciente, sed Apostolo exponente, ubi ait: 
Quoniam non derelinques animam meam in inferno. Ergo aut ipsius vox est 
et hic: Eruisti animam meam ex inferno inferiore: aut nostra vox per ipsum 
Christum Dominum nostrum, quia ideo ille pervenit usque ad infernum, ne 
nos remaneremus in inferno. Aliam etiam opinionem dicam, fortassis enim 
apud ipsos inferos est aliqua pars inferior, quo truduntur impii qui plurimum 
peccaverunt,
etenim apud inferos utrum in locis quibusdam jam fuisset Abraham non satis 
possumus definire. Nondum enim Dominus venerat ad infernum, ut erueret 
inde omnium sanctorum praecedentium animas, et tamen Abraham in requie 
ibi erat. Et quidam dives cum torqueretur apud inferos, cum videret Abraham, 
levavit oculos. Non eum posset levatis oculis videre, nisi esset ille superius, 
ille inferius; et quid ei respondit Abraham, cum diceret: Pater Abraham, 
mitte Lazarum ut intingat digitum suum et stillet in linguam meam quoniam, 
crucior in hac flamma: Fili, ait, memento quia percepisti bona in vita 
tua, Lazarus autem mala; nunc autem hic requiescit, tu vero torqueris. 
Et super haec ait: Inter vos et nos chaos magnum firmatum est, ut nec nos
possimus venire ad vos, nec inde aliquis venire ad nos. Ergo inter ista 
fortasse duo inferna, quorum in uno quieverunt animae justorum, in altero 
torquentur animae impiorum, attendens quidam orans hic, jam hic in corpore 
Christi positus, et orans in voce Christi eruisse Dominum animam suam ab 
inferno inferiore, dixit quia liberavit se a talibus peccatis per quae 
posset deduci ad tormenta inferni inferioris. Quemadmodum si medicus videat 
tibi imminentem aegritudinem forte ex aliquo labore, et dicat, parce tibi, 
sic te tracta, requiesce, his cibis utere: nam si non feceris, aegrotabis; 
tu autem si feceris et salvus ueris, recte dicis medico, Liberasti me ab 
aegritudine, non in qua jam eras, sed in quam [qua] futurus eras.
Nescio quis habens causam molestam mittendus erat in carcerem, venit alius, 
defendit eum; gratias agens quid dicit? Eruisti animam meam de carcere. 
Suspendendus erat debitor, solutum est pro eo, liberatus dicitur de suspendio. 
In his omnibus non erant, sed quia talibus meritis agebantur, ut nisi subventum 
esset, ibi essent. Inde recte dicuntur liberati quo per liberatores suos 
non sunt permissi perduci. Ergo, fratres, sive illud, sive illud sit, hic 
me scrutatorem verbi Dei, non temerarium affirmatorem teneatis: Et eruisti 
animam meam ex inferno inferiore.
          CAPUT C. 64 Quod in Genesi tertio insinuatur Spiritus sanctus, 
ex eodem libro Quaestionum in Genesi.
Nunquid invenimus hominem talem qui habeat spiritum Dei in se. Ecce jam 
nisi fallor tertio insinuatur nobis in hoc libro Spiritus sanctus, id est 
spiritus Dei: primo [enim] ubi dictum est spiritus Dei super aquas; secundo 
ubi dixit Deus: Non permanebit spiritus meus in hominibus istis propter 
quod carnes sunt; et tertio nunc quod Pharao dicit de Joseph, esse spiritum 
Dei in illo; nondum tamen legimus Spiritum sanctum.
          CAPUT CI. Quomodo intelligendum sit tot animas exiisse de femoribus 
Jacob: ac de decimatione Levi; ex eodem libro.
Quod dicit Scriptura tot animas peperisse Liam, vel tot aut tot animas 
exiisse de femoribus Jacob,
videndum est quid hinc respondeatur eis qui hoc testimonio confirmari nituntur, 
a parentibus simul animas cum corporibus propagari, animas enim dictas 
pro hominibus a parte totum significante locutione, nullus ambigit. Sed 
quomodo ipsam partem ex quo totum commemoratum est, hoc est animam cujus 
nomine totus homo significatus est, alienus ab eo quod dictum est, exire 
de femoribus ejus, ut carnes tantum ex illo natas, quamvis solae animae 
nominentur accipiamus, quaerendi sunt locutionum modi secundum Scripturas.
Quamvis nullius hominis anima sit in lumbis patris sui, secundum carnem, 
tamen in lumbis Abrahae constitutum Levi, decimatum, et ibi constitutum 
secundum carnem Christum non decimatum. Secundum
rationem quippe illam seminalem ibi fuit Levi, qua ratione per concubitum 
venturus erat in matrem, secundum quam rationem non ibi erat Christi caro, 
quamvis secundum ipsam ibi fuerit Mariae caro. Quapropter nec Levi nec 
Christus in lumbis Abrahae secundum animam, secundum carnem vero, et Levi 
et Christus. Sed Levi secundum concupiscentiam carnalem, Christus autem 
secundum solam substantiam corporalem. Cum enim sit in semine et visibilis 
corpulentia et invisibilis ratio, utrumque cucurrit [concurrit] ex Abraham 
vel etiam ex ipso Adam usque ad corpus Mariae, quia et ipsum eo modo conceptum 
et exortum est, Christus autem visibilem carnis substantiam de carne virginis 
sumpsit, ratio vero conceptionis
ejus, non a semine virili, sed longe aliter ac desuper venit. Proinde secundum 
hoc quod de matre accepit, etiam in lumbis Abrahae fuit. Ille est ergo 
[igitur] decimatus in Abraham, qui licet secundum carnem tantum, sic tamen 
fuit in lumbis ejus, quemadmodum in sui patris etiam ipse Abraham, id est 
qui sic est natus de patre Abraham quemadmodum de suo patre natus est Abraham, 
per legem scilicet in membris repugnantem legi mentis et invisibilem concupiscentiam, 
quamvis eam casta et bona jura nuptiarum non sinant valere, nisi quantum 
ex ea possunt generi substituendo prospicere. Non autem et ille ibi decimatus 
est cujus caro inde non fervorem vulneris, sed materiem medicaminis traxit. 
Nam cum ipsa decimatio ad praefigurandam medicinam
pertinuerit, illud in Abrahae carne decimabatur quod curabatur. Eadem namque 
caro non Abrahae tantum, sed ipsius primi terrenique hominis, simul habebat 
et vulnus praevaricationis et medicamentum vulneris: vulnus praevaricationis 
in lege membrorum repugnante legi mentis, quae per omnem inde propagatam 
carnem seminali ratione quasi transcribitur; medicamentum autem vulneris 
in eo quod inde sine opere concupiscentiali in sola materia corporali, 
per divinam conceptionis formationisque rationem, de virgine assumptum 
est, propter mortis sine iniquitate consortium, et sine falsitate resurrectionis 
exemplum. Quapropter, quod anima Christi non sit ex traduce animae illius 
primae praevaricatricis, puto quod etiam ipsi qui animarum traducem defendunt,
consentiant. Per semen quippe concumbentis patris transfundi etiam semen 
animae volunt, a quo genere conceptionis Christus alienus est. Et quia 
in Abraham si secundum animam fuisset, etiam ipse decimatus esset, non 
esse autem decimatum Scriptura testatur, quae hinc quoque sacerdotium ejus 
a Levitico sacerdotio distinguit, an forte dicent sicut potuit ibi esse 
secundum carnem et non decimari, cur non etiam secundum animam sine decimatione 
potuerit? Hic respondetur, quia utique simplicem animae substantiam incrementis 
augeri corporalibus nec illi putaverunt qui eam corpus existimant, quorum 
in parte sunt maxime qui eam ex parentibus creari opinantur. Proinde in 
corporis semine potest esse vis invisibilis, quae incorporaliter numeros 
agit, non oculis
sed intellectu discernenda ab ea corpulentia quae visu, tactu [visu tactuque] 
sentitur, et ipsa quantitas corporis humani, quae utique modulum seminis 
incomparabiliter excedit, satis ostendit posse inde aliquid sumi quod non 
habeat illam vim seminalem, sed tantum corporalem substantiam, quae divinitus 
non de propagine concumbentium in carnem Christi assumpta atque formata 
est. Hoc autem de anima quis valeat affirmare, quod utrumque habeat et 
materiem seminis manifestam, et rationem seminis occultam? Sed quid laborem 
in re quae persuaderi verbis nemini forsitan potest, nisi tantum ac tale 
ingenium sit quod possit loquentis praevolare conatum, nec totum exspectare 
a sermone. Breviter ita colligam
si potuit et de anima fieri quod cum de carne diceremus forsitan intellectum 
sit, ita et de traduce anima Christi ut secum labem praevaricationis attraxerit. 
Si autem sine isto reatu non posset inde esse, non est inde. Jam de caeterarum 
animarum adventu utrum ex parentibus an desuper sit, vincant qui potuerint, 
ego adhuc inter utrosque ambigo et moveor, aliquando sic, aliquando autem 
sic, salvo eo duntaxat, ut vel corpus esse animam, vel aliquam corpoream 
qualitatem sive coaptationem, si ita dicenda est quam Graeci ἁρμονίαν vocant, 
nec quomodolibet ista garrientem crediturum esse confidam adjuvante Deo 
mentem meam.
          CAPUT CII. Quod ait Jacob ad Joseph: Pone manum sub femur meum, 
et facies in me misericordiam; ex eodem libro de Genesi.
Moriturus Jacob filio suo Joseph dicit: Si inveni gratiam in conspectu 
tuo, subjice manum tuam sub femore meo, et facies in me misericordiam et 
veritatem. Ea filium juratione constringit qua servum constrinxerat Abraham: 
ille mandans unde uxor ducatur filio suo, iste sepulturam commendans corporis 
sui. In utraque tamen causa nominata sunt duo illa quae magni habenda atque 
pendenda sunt in Scripturis omnibus, quacunque dispersim leguntur, misericordia 
et justitia, vel misericordia et judicium, vel misericordia et veritas, 
quandoquidem in quodam loco scriptum est: Universae viae Domini misericordia 
et veritas. Ita haec duo multum commendata, multum
consideranda sunt. Servus autem Abrahae dixerat: Si facitis in dominum 
meum misericordiam et justitiam, sicut et iste filio suo dicit: ut facias 
in me misericordiam et veritatem. Quid sibi autem velit a tanto viro tam 
sollicita corporis commendatio, ut non in Aegypto sepeliatur, sed in terra 
Chanaan juxta patres suos, mirum videtur et quasi absurdum, nec conveniens 
tantae excellentiae mentis propheticae, si hoc ex hominum consuetudine 
metiamtur. Si autem in his omnibus sacramenta quaerantur 65, majoris admirationis 
gaudium ipsi qui invenerit orietur. Cadaveribus quippe mortuorum peccata 
significari in lege non dubium est, cum jubentur homines post eorum contrectationem 
sive qualemcunque contactum tanquam ab immunditia purificari, et hinc illa 
sententia
ducta est: Qui baptizatur a mortuo et iterum tangit illum, quid proficit 
lavatio ejus? sic et qui jejunat super peccata sua, et iterum ambulans 
haec eadem facit. Sepultura ergo mortuorum remissionem significat peccatorum, 
eo pertinens quod dictum est: Beati quorum remissae sunt iniquitates, et 
quorum tecta sunt peccata. Ubi ergo sepelienda erant hoc significantia 
cadavera patriarcharum, nisi in ea terra ubi ille crucifixus est cujus 
sanguine facta est remissio peccatorum? mortibus enim patriarcharum peccata 
hominum figurata sunt. Dicitur autem ab eo loco quod Abramium [Abraemium] 
vocatur, ubi sunt ista corpora, abesse locum ubi crucifixus est Dominus 
fere triginta millibus [passibus], ut etiam ipse numerus eum significare
intelligatur qui in baptismo apparuit ferme triginta annorum, et si quid 
aliud de re tanta vel hoc modo vel sublimius intelligi potest. Dum tamen 
non frustra arbitremur tales ac tantos homines Dei, tantam gessisse curam 
pro sepeliendis corporibus suis, cum sit atque esse debeat fidelium ista 
securitas, quod ubicunque corpora eorum sepeliantur, vel insepulta etiam 
per inimicorum rabiem relinquantur, aut pro eorum libidine dilacerata absumantur, 
non ideo vel minus integram, vel minus gloriosam eorum resurrectionem futuram.
          CAPUT CIII. Quid sit quod scriptum est: Et appositus est ad patres 
suos; ex eodem libro Quaestionum de Genesi.
Videndum quomodo dicant Scripturae quod assidue
dicunt de mortuis: Et appositus est ad patres suos, vel appositus est ad 
populum suum. Ecce enim de Jacob dicitur jam quidem mortuo, sed nondum 
sepulto, et ad quem populum apponatur non in promptu est videre. Ex illo 
enim populus prior nascitur, qui dictus est populus Israel, qui vero eum 
praecesserunt, tam pauci justi nominantur, ut eos populum appellare cunctemur. 
Nam si dictum esset: Appositus est ad patres suos, nulla quaestio fieret. 
An forte populus est, non solum hominum sanctorum, verum et angelorum populus 
civitatis illius, unde dicitur ad Hebraeos: Sed accessistis ad montem Sion 
et ad civitatem Dei Hierusalem, et ad millia angelorum exsultantium. Huic 
populo apponuntur qui hanc vitam placentes Deo finiunt. Tunc enim dicuntur 
apponi,
quando nulla jam remanet sollicitudo tentationum et periculum peccatorum. 
Quod intuens ait Scriptura, Ante mortem ne laudes hominem quemquam.
          CAPUT CIV. De luctu quem fecit Joseph patri suo septem diebus; 
ex eodem libro.
Et fecit luctum patri suo septem dies. Nescio utrum inveniatur alicujus 
sanctorum in Scripturis celebratum esse luctum novem dies, quod apud Latinos 
novendialia appellant. Unde mihi videntur ab hac consuetudine prohibendi, 
si qui Christianorum istum in mortuis suis numerum servant, qui magis est 
in gentilium consuetudine. Septimus vero dies auctoritatem in Scripturis 
habet, unde alio loco scriptum est,
Luctus mortui septem dierum, fatui autem omnes dies vitae ejus. Septenarius 
autem numerus propter sabbati sacramentum praecipue quietis indicium est, 
unde merito mortuis tanquam requiescentibus exhibetur: quem tamen numerum 
in luctu Jacob decuplaverunt Aegyptii, qui eum septuaginta dies luxerunt.
          CAPUT CV. De eo quod scriptum est in Exodo: Occurrit ei angelus 
et volebat eum occidere; ex libro Quaestionum Exodi.
In eo quod scriptum est: Et factum est in via ad refectionem, obviavit 
ei angelus et quaerebat eum occidere, et assumpto Sephora calculo circumcidit
praeputium filii sui, et procidit ad pedes ejus et dixit: Stetit sanguis 
circumcisionis infantis mei, et recessit ab eo; propter quod dixit: Des 
iitsanguis circumcisionis. Primum quaeritur quem volebat angelus occidere, 
utrum Mosen, quia dictum est, occurrit ei angelus et quaerebat eum occidere? 
Nam cui putabitur occurrisse nisi illi qui universo suorum comitatui praefuit, 
et a quo caeteri ducebantur? An puerum quaerebat occidere, cui mater circumcidendo 
subvenit, ut ob hoc intelligatur occidere voluisse infantem quia non erat 
circumcisus, atque ita sancire praeceptum circumcisionis severitate vindictae? 
Quod si ita est, incertum est prius de quo dixerit, Quaerebat eum occidere, 
quia ignoratur quem nisi ex consequentibus reperiatur, mira [sane] locutione 
et inusitata ut prius
diceret occurrit ei, et quaerebat eum occidere, de quo nihil ante dixerat. 
Sed talis est in psalmo: Fundamenta ejus in montibus sanctis; diligit [Dominus] 
Deus portas Sion. In his enim verbis Psalmus incipit, nec aliquid de illo 
vel de illa dixerat, cujus fundamenta intelligi voluit dicens: Fundamenta 
ejus in montibus sanctis; sed quia sequitur Diligit Dominus portas Sion, 
ergo fundamenta vel Domini vel Sion, [et] ad faciliorem sensum magis Sion 
ut fundamenta civitatis accipiantur. Sed quia in hoc pronomine quod est 
ejus, genus ambiguum est, omnis enim generis est hoc pronomen, id est masculini, 
et feminini, et neutri, in Graeco autem in feminino genere dicatur [dicitur] 
αὐτῆς, masculino et neutro αὐτοῦ, et habet codex Graecus αὐτοῦ, cogit intelligere 
non fundamenta
Sion, sed fundamenta Domini, id est quae constituit Dominus, de quo dictum 
est: Aedificans Hierusalem Dominus. Nec Sion tamen nec Dominum antea nominaverat 
cum diceret, Fundamenta ejus in montibus sanctis, sic et hic nondum nominato 
infante dictum est, occurrit ei, et quaerebat eum occidere, ut de quo dixerit 
in consequentibus agnoscamus. Quanquam et si de Mose accipere quisquam 
voluerit, non est magnopere resistendum. Illud potius quod sequitur si 
fieri potest intelligatur quid sibi velit, ideo recessisse angelum ab interfectione 
cujuslibet eorum quia dixit mulier: Stetit sanguis circumcisionis infantis; 
non enim ait, recessit ab eo propter quod circumcidit infantem, sed quia 
stetit sanguis circumcisionis, non quia cucurrit, sed quia stetit; magno 
nisi fallor sacramento.
          CAPUT CVI. De eo quod assidue Deus dicit: Indurabo cor Pharaonis; 
ex eodem libro Quaestionum Exodi.
Assidue Deus dicit: Indurabo cor Pharaonis et velut causam infert cur hoc 
faciat. Indurabo, inquit, cor Pharaonis, etiam implebo signa mea [faciat. 
Et implebo signa mea] et portenta mea in Aegypto, tanquam necessaria fuerit 
obduratio cordis Pharaonis ut signa Dei multiplicarentur vel implerentur 
in Aegypto. Utitur ergo Deus bene cordibus malis ad id quod vult ostendere 
bonis, vel quos facturus est bonos [quid facturus est bonis], et quamvis 
uniuscujusque
cordis in malitia qualitas, id est quale cor habeat ad malum, suo fiat 
vitio quod inolevit ex arbitrio voluntatis, ea tamen qualitate mala ut 
huc vel illuc moveatur, cum huc sive illuc male moveatur, causis fit quibus 
animus propellitur. Quae causae ut existant vel non existant non est in 
hominis potestate, sed veniunt ex occulta providentia justissima plane 
et sapientissima, universum quod creavit disponentis et administrantis 
Dei. 66 Ut ergo tale cor haberet Pharao quod patientia Dei non moveretur 
ad pietatem, sed potius ad impietatem, vitii proprii fuit. Quod vero ea 
facta sunt, quibus cor suo vitio tam malignum resisteret jussionibus Dei 
(hoc est enim quod dicitur induratum, quia non flexibiliter consentiebat, 
sed inflexibiliter
resistebat), dispensationis fuit divinae qua tali cordi non solum non injusta, 
sed evidenter justa poena parabatur, qua timentes Deum corrigerentur. Proposito 
quippe lucro, verbi gratia, propter quod homicidium committatur, aliter 
avarus, aliter pecuniae contemptor movetur: ille scilicet ad facinus perpetrandum, 
ille ad cavendum, ipsius tamen lucri propositio in alicujus illorum potestate 
non fuit. Ita causae veniunt hominibus malis, quae non sunt quidem in eorum 
potestate, sed hoc de illis faciunt quales eos invenerint jam factos propriis 
vitiis ex praeterita voluntate. Videndum sane est utrum etiam sic accipi 
possit, Ego indurabo, tanquam diceret, quam durum sit demonstrabo.
          CAPUT CVII. Quod absorbuit virga Aaron virgas magorum; ex eodem 
libro Quoestionum Exodi.
Et absorbuit virga Aaron virgas illorum: si dictum esset absorbuit draco 
Aaron virgas illorum, intelligeretur verus draco Aaron phantastica illa 
figmenta non absorbuisse, sed virgas. Hoc enim potuit absorbere quod erant, 
non quod esse videbantur et non erant. Sed quoniam dixit absorbuit virga 
Aaron virgas illorum, draco utique potuit virgas absorbere, non virga, 
sed eo nomine appellata res est unde versa est, non in quod versa est, 
quia in id etiam reversa est, et ideo hoc vocari debebat, quod principaliter 
erat. Quid ergo dicendum est de virgis magorum? utrum et ipsae veri dracones 
factae fuerant, sed ea ratione virgae appellatae sunt qua et virga
Aaron. An potius videbantur esse quod non erant ludificatione venefica? 
Cur ergo ex utraque parte et virgae dicuntur et dracones, ut de figmentis 
illis nihil differat loquendi modus? Sed demonstrare difficile est quomodo, 
etiamsi veri dracones facti sunt ex virgis magorum, non fuerint tamen creatores 
draconum, nec magi, nec angeli mali, quibus ministris illa operabantur. 
Insunt enim rebus corporeis per omnia elementa mundi quaedam occultae seminariae 
rationes, quibus cum data fuerit opportunitas temporalis atque causalis, 
prorumpunt in species debitas suis modis et finibus. Et sic non dicuntur 
angeli qui ista faciunt animalium creatores, sicut nec agricolae segetum 
vel arborum vel quorumque in
terra gignentium creatores dicendi sunt, quamvis noverint praebere quasdam 
visibiles opportunitates et causas ut illa nascantur. Quod autem isti faciunt 
visibiliter, hoc angeli invisibiliter. Deus vero solus verus creator est 
qui causas ipsas et rationes seminarias rebus insevit. Res breviter dicta 
est, quae si exemplis et copiosa disputatione explicetur, ut facilius intelligatur 
longo sermone opus est, a quo se ratio nostrae festinationis excusat.
          CAPUT CVIII. Unde potuerunt incantatores aquam in sanguinem vertere 
si jam utique factum erat; ex eodem libro Quoestionum Exodi.
Fecerunt autem similiter et incantatores Aegyptiorum veneficiis suis, et 
eduxerunt ranas super terram
Aegypti. Quaeritur unde si jam ubique factum erat. Sed similis quaestio 
est unde et aquam in sanguinem verterint, si tota aqua Aegypti in sanguinem 
conversa jam fuerat. Proinde intelligendum est regionem ubi filii Israel 
habitabant, plagis talibus non fuisse percussam, et inde potuere incantatores 
vel aquam haurire quam in sanguinem verterent, vel aliquas ranas educere 
ad solam demonstrationem magicae potentiae; quanquam potuerunt etiam posteaquam 
illa compressa sunt facere, sed Scriptura cito narrando conjunxit quod 
etiam postea fieri potuit.
          CAPUT CIX. Item de induratione cordis Pharaonis.
Et vidit Pharao quoniam facta est refrigeratio, et
ingravatum est cor ejus et non exaudivit eos, sicut dixerat Dominus. Hic 
apparet non illas tantum fuisse causas obdurationis cordis Pharaonis quod 
incantatores ejus similia faciebant, verum etiam et ipsam Dei patientiam, 
qua parcebat. Patientia Dei secundum corda hominum, quibusdam utilis ad 
poenitendum, quibusdam inutilis ad resistendum Deo et in malo perseverandum. 
Non tamen per se ipsa inutilis est, sed secundum cor malum, sicut jam diximus; 
hoc et Apostolus dicit: Ignoras quia patientia Dei ad poenitentiam te adduxit, 
secundum autem duritiam cordis tui et cor impoenitens, thesaurizas tibi 
iram in die irae et revelationis justi judicii Dei, qui reddet unicuique 
secundum opera ejus. Nam et alibi
cum diceret, Christi bonus odor sumus in omni loco, etiam illud adjunxit, 
et in his qui salvi fiunt, et in his qui pereunt. Non dixit Christi bonum 
odorem se esse his qui salvi fiunt, malum autem his qui pereunt, sed tantum 
bonum odorem se dixit. Illi vero tales sunt ut et bono odore pereant secundum 
sui cordis, ut saepe dictum est, qualitatem, quae mutanda est, bona voluntate 
in Dei gratia, ut incipiant ei prodesse judicia Dei, quae malis cordibus 
nocent. Unde ille, mutato in melius corde, cantabat: Vivet anima mea et 
laudabit te, et judicia tua adjuvabunt me. Non dixit munera tua, vel praemia 
tua, sed ju dicia tua. Multum est autem ut sincera fiducia dici possit: 
Proba me, Domine, et tenta me; ure renes
meos et cor meum; et ne sibi aliquid ex suis viribus tribuisse videretur, 
continuo addidit: Quoniam misericordia tua ante oculos meos est, et complacui 
in veritate tua. Factam erga se commemorat misericordiam, ut complacere 
posset in veritate, quoniam universae viae Domini misericordia et veritas.-- 
De eadem re. --Et propter hoc ipsum conservatus est [es] ut ostendam in 
te virtutem meam, et ut annuntietur nomen meum in universa terra. Haec 
Scripturae verba et Apostolus posuit, cum in eodem loco perdifficili versaretur, 
ibi autem et hoc ait. Si autem volens Deus ostendere iram et demonstrare 
potentiam suam, attulit in multa patientia vasa irae, parcendo utique his 
quos malos futuros esse praescierat, quae vasa dicit perfecta in perditionem. 
Et ut notas, inqiut,
faceret divitias gloriae suae, in vasa misericordiae, unde vasorum misericordiae 
vox est in Psalmis: Deus meus, misericordia ejus praeveniet me, Deus meus 
demonstravit mihi inimicis meis. Novit ergo Dominus bene uti malis, in 
quibus tamen malam naturam non ad malitiam creat, sed perfert eos patienter 
quousque scit oportere non inaniter, sed utens eis ad admonitionem vel 
exercitationem bonorum. Ecce enim ut annuntiaretur nomen Domini in universa 
terra vasis misericordiae utique prodest. Ad eorum utique utilitatem Pharao 
servatus est, sicut et Scriptura testatur et exitus docet.-- De eadem re. 
--Dixit Dominus ad Moysen: Intra ad Pharaonem, ego enim gravavi cor ejus 
et servorum ejus ut ordine superveniant signa mea haec super eos: tanquam 
opus
habeat Deus cujusquam malitia, sed sic intelligendum est ac si diceret: 
Ego enim patiens fui super eum et servos ejus, ut non eos auferrem, ut 
ordine superveniant signa mea super eos. Quia enim patientia 67 Dei obstinatior 
fiebat malus animus, ideo pro eo quod est, patiens in eum fui, dicitur, 
gravavi core jus.-- De eadem re. --Et non est relicta locusta una in omni 
terra Aegypti. Et induravit Dominus cor Pharaonis. Beneficium certe Dei 
commemoravit Scriptura quod [quo] abstulit locustas, et secuta dixit indurasse 
Dominum cor Pharaonis, beneficio utique suo et patientia sua, qua ille 
fiebat obstinatior dum ei parceretur, sicut omnia mala corda hominum patientia 
Dei male utendo durescunt.
          CAPUT CX. Quod tollendo ab Aegyptiis aurum et caetera non fecerint 
furtum; ex eodem libro Quaestionum Exodi.
Dixit Deus ad Moysen: Loquere ergo secreto in aures populi et petat unusquisque 
a proximo, et mulier a proxima, vasa argentea et aurea [aurea et argentea] 
et vestem. Non hinc quisque sumendum exemplum putare debet ad exspoliandum 
isto modo proximum. Hoc enim Deus jussit qui noverat quod [quid] quemque 
pati oporteret, nec Israelitae furtum fecerunt, sed Deo jubente ministerium 
praebuerunt, quemadmodum cum minister judicis occidit eum quem judex jussit 
occidi, profecto si id sponte faciat homicida est, etiamsi eum occidat 
quem seit occidi a judice debuisse.
          CAPUT CXI. Non exaudiet Pharao ut multiplicentur signa; ex eodem 
libro Quaestionum Exodi.
Dixit autem Dominus ad Moysen: Non exaudiet vos Pharao ut multiplicem signa 
mea et portenta mea in terra Aegypti. Tanquam opus fuerit ejus inobedientia 
ut signa illa multiplicentur [multiplicarentur] quae utiliter fiebant ad 
terrendum populum Dei, atque ipsa discretione ad pietatem informandum, 
sed hoc Dei fuit, malitia cordis illius bene utentis, non Pharaonis, Dei 
patientia male abutentis.
          CAPUT CXII. Quomodo accipiendum sit quod ait: Diem legitimum 
sempiternum; ex eodem libro Quaestionum Exodi.
Quod scriptum est: Et facietis diem hunc in progenies
vestras legitimum aeternum vel aeternalem, quod Graece dicitur αἰώνιον, 
non sic accipiendum est tanquam possit istorum praetereuntium dies esse 
ullus aeternus, sed illud aeternum est quod iste significat dies, velut 
cum dicimus ipsum Deum aeternum, non utique istas duas syllabas aeternas 
dicimus, sed quod significant, quanquam diligenter scrutandum sit quomodo 
appellare [Scriptura] soleat aeternum, ne forte ita dixerit solemniter 
aeternum, quem nefas habeant praetermittere aut sua sponte mutare. Aliud 
est enim quod praecipitur quousque fiat, sicut praeceptum est, ut septies 
muros Hiericho circuiret arca; aliud cum praecipitur sic observari aliquid 
ut nullus terminus praefiniatur observationis, sive quotidie, sive per 
menses, sive per annos solemniter,
sive per multorum vel aliquorum annorum certa intervalla. Aut ergo sic 
appellavit aeternum quod non sua sponte audeant desinere celebrare, aut 
sicut dixi, ut non ipsa signa rerum, sed res quae his significantur aeternae 
intelligantur. Sustulerunt autem filii Israel de Ramesse in Socchot, in 
sexcenta millia peditum viri, praeter instructum vel censum.
          CAPUT CXIII. De quadringentis annis non ad servitutem, sed ad 
peregrinationem seminis Abrahae referendis; ex eodem libro Quaestionum 
Exodi.
Quod ergo dixit Deus ad Abraham: Sciendo scias quia peregrinum erit semen 
tuum in terra non propria, et in servitutem redigent eos, et nocebunt illis 
quadringentos annos, non sic accipiendum est, tanquam
in illa durissima servitute quadringentos annos Dei populus fuerit; sed 
quia scriptum est. In Isaac vocabitur tibi semen, ex anno nativitatis Isaac, 
usque ad annum egressionis ex Aegypto computantur anni quadringenti quinque. 
Cum ergo de quadringentis triginta detraxeris, viginti quinque qui sunt 
a promissione, usque ad natum Isaac, non mirum est si quadringentos et 
quinque annos summa solida quadringentos voluit appellare Scriptura, quae 
solet tempora ita nuncupare, ut quod de summa perfectioris numeri paululum 
excrescit aut infra est, non computetur. Non itaque quod ait, In servitutem 
redigent eos et nocebunt illis, ad quadringentos annos referendum est, 
tanquam per tot annos eos habuerint
in servitutem [servitute], sed referendi sunt quadringenti anni ad id quod 
dictum est: Peregrinum erit semen tuum in terra non propria; quia sive 
in terra Chanaan, sive in Aegypto peregrinum erat illud semen antequam 
haereditatem sumerent terram ex promissione Dei, quod factum est posteaquam 
ex Aegypto liberati sunt, ut ὑπερβατόν hic intelligatur, et ordo verborum 
sit: Sciendo scias quia peregrinum erit semen tuum in terra non propria 
quadringentis annis; illud autem interpositum intelligatur, Et in servitutem 
redigent eos, et nocebunt illis, ita ut ad quadringentos annos ista interpositio 
non pertineat. In extrema enim parte annorum summae hujus, hoc est post 
mortem Joseph, factum est ut in Aegypto populus Dei duram perageret servitutem.
          CAPUT CXIV. Qua divisione numeranda sunt decem praecepta legis; 
ex eodem libro Quaestionum Exodi.
Quaeritur decem praecepta legis quemadmodum dividenda sint, utrum quatuor 
sint usque ad praeceptum de Sabbato quae ad Deum [ipsum] pertinent; sex 
autem reliqua quorum primum est, Honora patrem et matrem, quae ad hominem 
pertinent: an potius illa tria sint et ista septem? Qui enim dicunt illa 
quatuor esse, separant quod dictum est: Non erunt tibi dii alii praeter 
me; ut aliud praeceptum sit, Non facies tibi idolum, et caetera, ubi figmenta 
colenda prohibentur. Unum autem volunt esse: Non concupisces uxorem proximi 
tui: Non concupisces domum
proximi tui, et omnia usque in finem. Qui vero illa tria dicunt esse, et 
ista septem, unum volunt esse quidquid de uno colendo Deo praecipitur, 
ne aliquid aliud praeter illum pro Deo colatur. Haec autem extrema in duo 
dividunt, ut aliud sit: Non concupisces uxorem proximi tui; aliud: Non 
concupisces domum proximi tui. Decem tamen esse praecepta neutri ambigunt, 
quoniam hoc Scriptura testatur, mihi tamen videtur congruentius accipi 
tria illa, et ista septem: quia et Trinitatem videntur illa quae ad Deum 
pertinent insinuare diligentius intuentibus. Et revera quod dictum est, 
Non erunt tibi dii alii praeter me, hoc ipsum perfectum explicatur cum 
prohibentur colenda figmenta. Concupiscentia porro uxoris alienae, et concupiscentia 
domus alienae, tantum in peccando
differunt, ut illi quod dictum est: Non concupisces domum proximi tui, 
adjuncta sint, et alia, dicente Scriptura, neque agrum ejus, neque 68 servum 
ejus, neque ancillam ejus, neque bovem ejus [boves], neque subjugale [subjugalem] 
ejus, nec omne pecus ejus, nec quaecunque proximi sui [tui] sunt. Discrevisse 
autem videtur concupiscentiam uxoris alienae a concupiscentia cujuslibet 
rei alienae, quando utrumque sic coepit: Non concupisces uxorem proximi 
tui: Non concupisces domum proximi tui, et huic coepit caetera adjungere. 
Non autem cum dixisset: Non concupisces uxorem proximi tui, huic contexuit 
[connexuit] alia dicens, neque domum ejus, neque agrum ejus, neque servum 
ejus,
et caetera; sed omnino apparent haec esse conjuncta quae uno [in uno] praecepto 
videntur contineri, et discreta ab illo ubi uxor nominata est. Illud autem 
ubi dictum est, Non erunt tibi dii alii praeter me, apparet hujus rei diligentiorem 
exsecutionem esse in his quae subjuncta [subjecta] sunt. Quoniam [quo enim] 
pertinet, Non facies tibi idolum, neque ullum simulacrum quaecunque in 
coelo sunt sursum, et quaecunque in terra deorsum, et quaecunque sub terra 
in aqua, non adorabis eis [ea], neque servies illis, nisi ad id quod dictum 
est: Non erunt tibi dii alii praeter me. Sed rursus quaeritur quo differat 
Non furtum facies, ab eo quod paulo post de non concupiscendis proximi 
rebus praecipitur? Non quidem omnis qui rem proximi sui concupiscit furatur; 
sed si omnis qui furatur rem
proximi sui concupiscit, poterat in illa generalitate, ubi de non concupiscenda 
re proximi praecipitur, etiam illud quod ad furtum pertinet contineri. 
Similiter etiam quaeritur quo differat quod dictum est, Non moechaberis, 
ab eo quod paulo post dicitur, Non concupisces uxorem proximi tui? In eo 
quippe quod dictum est, Non moechaberis, poterat illud intelligi, nisi 
forte in illis duobus peccatis moechandi et furandi [praeceptis non moechandi 
et non furandi] ipsa opera notata sunt; in his vero extremis, ipsa concupiscentia, 
quae tantum differunt ut aliquando moechetur qui non concupiscit uxorem 
proximi, cum illi aliqua alia causa miscetur, aliquando autem concupiscat 
nec ei misceatur poenam timens, et hoc fortasse lex ostendere voluit quod 
utraque peccata sint. Item
quaeri solet, utrum moechiae nomine etiam fornicatio teneatur? hoc enim 
Graecum verbum est quo jam Scriptura utitur pro Latino, moechos tamen Graece 
non nisi adulteros dicit. Sed utique ista lex non solis viris in populo, 
verum etiam feminis data est. Neque enim quia dictum est, Non concupisces 
uxorem proximi tui, nihil hic sibi praeceptum debet putare femina et tanquam 
licite concupiscere virum proximae suae. Si ergo hic ex illo quod viro 
dictum est intelligitur, quamvis non dictum sit, quod etiam ad feminam 
pertineat, quanto magis ex eo quod dictum est, Non moechaberis, uterque 
sexus astringitur, cum et ipsum praeceptum potest referri ad utrumque, 
sicut Non occides, Non furaberis, et alia quae similiter non expresso uno 
sexu utrique videntur sonare communiter.
Tamen ubi unus exprimitur, honoratior utique exprimitur, id est masculinus, 
ut ex hoc intelligat etiam femina quid sibi praeceptum sit. Ac per hoc 
si femina moechata est habens virum, concumbendo cum eo qui vir ejus non 
est, etiamsi ille non habeat uxorem, profecto moechus est: et vir habens 
uxorem concumbendo cum ea quae uxor ejus non est, etiamsi illa non habeat 
virum. Sed utrum si faciat qui uxorem non habet, cum femina quae virum 
non habet, ambo praecepti illius transgressione teneantur, merito quaeritur: 
si enim non tenentur, non est prohibita in Decalogo fornicatio, sed sola 
μοιχεία, id est adulterium, quamvis omnis μοιχεία fornicatio esse intelligatur, 
sicut loquuntur Scripturae. Dominus enim dicit in
Evangelio: Quicunque dimiserit uxorem suam, excepta causa fornicationis, 
facit eam moechari. Hic utique fornicationem appellavit, si cum alio peccet 
quae virum habet, quod est moechari [μοιχεία], id est adulterium. Omnis 
ergo μοιχεία etiam fornicatio in Scripturis dicitur, sed utrumque etiam 
[utrum etiam] omnis fornicatio μοιχεία dici possit in eisdem Scripturis 
non mihi interim occurrit locutionis exemplum. Sed si non omnis fornicatio 
etiam μοιχεία dici potest, tibi [ubi] sit in Decalogo prohibita illa fornicatio, 
quam faciunt viri qui uxores non habent cum feminis quae maritos non habent, 
utrum inveniri possit ignoro, sed si furti nomine bene intelligitur omnis 
illicita usurpatio rei alienae, non enim rapinam permisit qui furtum prohibuit, 
sed utique a parte totum
intelligi voluit quidquid illicite rerum proximi aufertur; profecto et 
nomine moechiae omnis illicitus concubitus atque illorum membrorum non 
legitimus usus prohibitus debet intelligi, et quod dictum est Non occides, 
non putandum est fieri contra praeceptum hoc, quando lex occidit vel occidi 
aliquem Deus jubet: ille enim facit qui jubet quando ministerium negare 
non licet. In eo etiam quod dictum est, Falsum testimonium non dices adversus 
proximum tuum, quaeri solet utrum prohibitum sit omne mendacium? ne forte 
non sit hoc praeceptum adversus eos qui dicunt tunc esse mentiendum, quando 
id mendacium prodest alicui, et nihil obest [ei] cui mentiris: tale quippe 
non est adversus proximum tuum; ut ideo videatur hoc addidisse Scriptura 
quae
posset breviter dicere, Falsum testimonium non dices, sicut dixit: Non 
occides, non moechaberis, non furaberis; sed hinc magna quaestio est, nec 
a festinantibus commode explicari potest, quomodo accipiendum sit: Perdes 
omnes qui loquuntur mendacium; et noli velle mentiri omne mendacium, et 
caetera hujusmodi.
          CAPUT CXV. Expositio decem praeceptorum et decem plagarum salva 
firmitate sui; ex Decalogi Expositione ad populum.
Prius in fundamento posita rerum gestarum firmitate, significantiam debemus 
inquirere, ne subtracto fundamento in aere velle aedificare videamur. Ad 
plagas decem non pertinet quod primum factum est signi causa, ut virga 
in serpentem converteretur;
aditus erat enim ipse ad Pharaonem quo commendabatur Moyses, educturus 
ex Aegypto populum Dei: nondum autem contumaces feriebantur, sed divino 
signo jam terrebantur. Virga significat regnum Dei, idemque regnum Dei 
esse utique populum Dei; serpens autem tempus mortalitatis hujus, mors 
enim a serpente propinata est. Tanquam ergo cadentes de manu Domini in 
terram mortales effecti sunt, unde projecta virga ex manu serpens effecta 
est, fecerunt et magi Pharaonis similiter, virgis eorum projectis serpentes 
facti sunt, sed prius serpens Moysi, id est virga Moysi, devoravit omnes 
serpentes magorum. Tunc demum cauda comprehensa, identidem virga facta 
est et regnum remeavit ad manum: sunt ergo
virgae magorum populi impiorum victi Christi nomine cum in ejus corpus 
transferuntur, tanquam a serpente Moysi devorantur, donec redeat regnum 
Dei ad manum Dei, sed in fine mortalis saeculi, quod significat cauda serpentis, 
magnum signum fiat. Audistis quae debeatis desiderare. Audite quod debeatis 
vitare. Primum praeceptum in lege de colendo uno Deo, Non erunt, inquit, 
tibi dii alii praeter me. Prima plaga Aegyptiorum, aqua conversa in sanguinem. 
Compara 69 primum praeceptum primae plagae, Deum unum ex quo sunt omnia 
in similitudine intellige aquae, ex qua [in similitudinem aquae ex qua] 
generantur omnia. Quo autem [ad quam autem rem] pertinet sanguis, nisi 
ad carnem mortalem? Quid est ergo conversio aquae in sanguinem, nisi quia 
obscuratum
est insipiens cor eorum: dicentes enim se esse sapientes stulti facti sunt, 
et commutaverunt gloriam incorruptibilis Dei in similitudinem imaginis 
corruptibilis hominis. Gloria incorruptibilis Dei sicut aqua, similitudo 
imaginis corruptibilis hominis sicut sanguis, et hoc quidem fit in corde 
impiorum. Nam Deus incommutabilis manet, neque enim quia et Apostolus dixit 
Commutaverunt, ideo mutatus est Deus. Secundum praeceptum: Non accipies 
nomen Domini Dei tui in vanum. Qui enim accipit nomen Domini Dei sui in 
vanum non mundabitur. Nomen Domini Dei nostri Jesu Christi veritas est; 
ipse enim dixit: Ego sum veritas. Veritas ergo mundat, vanitas inquinat, 
et quoniam qui loquitur veritatem de Deo loquitur, qui enim loquitur mendacium 
de suo loquitur: veritatem
loqui est rationabiliter loqui, vanitatem autem loqui strepere potius quam 
loqui, merito quia secundum praeceptum est dilectio veritatis, cui contraria 
est dilectio vanitatis. Loquitur autem veritas, perstrepit vanitas. Huic 
praecepto secundo contrariam videte secundam plagam; quae est illa secunda 
plaga? ranarum abundantia: habes expressam significatam vanitatem, si attendas 
ranarum loquacitatem. Vide amatores veritatis non accipientes in vanum 
nomen Domini Dei sui, loqui sapientiam inter perfectos, etiam inter imperfectos: 
non quidem loqui quod capere non possunt, non tamen recedere a veritate 
et pergere in vanitatem. Quamvis enim imperfecti non capiunt si quid paulo 
excelsius fuerit disputatum de Verbo Dei Deo apud Deum, per quod facta 
sunt omnia,
possintque capere quod inter eos loquitur Paulus tanquam inter parvulos 
Christi Jesum Christum, et hunc crucifixum, non tamen illa est veritas 
et ista vanites. Vanitas autem esset si Christum mortem non implevisse 
sed finxisse diceremus, si vulnera illa in phantasmate fuisse, si sanguinem 
non verum, sed simulatum de vulneribus emanasse, si falsas eum cicatrices 
tanquam post falsa vulnera demonstrasse. Cum vero ista omnia vera dicimus, 
facta dicimus certa, expressa, impleta credimus et praedicamus, quamvis 
de sublimi illius et de incommutabili veritate non loquamur, non tamen 
imus in vanitatem. Qui autem illa omnia in Christo falsa et simulata dicunt, 
ranae sunt clamantes in palude; strepitum vocis habere possunt, doctrinam
sapientiae insinuare non possunt. Denique in Ecclesia loquuntur haerentes 
veritati veritatem per quam facta sunt omnia, Veritatem Verbum carnem factum 
et habitantem in nobis, veritatem Christum natum de Deo, unum de uno, unigenitum 
et coaeternum, veritatem accepta forma servi natum ex virgine Maria, passum, 
crucifixum, resurgentem, ascendentem: ubique veritatem et quam perfecti 
capiunt et quam parvulus capere non potest; veritatem, et in pane et in 
lacte, in pane magnorum, in lacte parvulorum. Idem quippe panis ut lac 
fiat per carnem trajicitur. Qui autem huic veritati contradicunt, et in 
sua vanitate decepti decipiunt, ranae sunt taedium inferentes auribus, 
non cibum mentibus. Audi denique homines rationabiliter loquentes, non 
sunt loquelae neque sermones quorum non audiantur
voces eorum, sed voces non inanes, quia in omnem terram exivit sonus eorum 
et in fines orbis terrae verba eorum. Si autem et ranas vis econtrario 
intelligere, illum versum psalmi recole: Vana locuti sunt unusquisque ad 
proximum suum. Tertium praeceptum: Memento diem sabbati sanctificare eum. 
In tertio isto praecepto insinuatur quaedam vacationis indictio, quae est 
cordis tranquillitas ac mentis, quam facit bona conscientia; ibi sanctificatio, 
quia ibi Spiritus Dei. Denique videte vacationem, hoc est quietem: Super 
quem, inquit (Dominus), requiescet Spiritus meus? super humilem, et quietum, 
et trementem verba mea. Inquieti ergo resiliunt ab Spiritu sancto, rixarum 
amatores, calumniarum seminatores, contentionis quam veritatis cupidiores, 
inquietudine sua non
ad se admittunt quietem sabbati spiritalem. Contra istorum inquietudinem 
dicitur, tanquam ut sabbatum habeant in corde sanctificationem Spiritus 
Dei. Esto inquit, mansuetus ad audiendum verbum ut intelligas, Quid intellecturus 
sum? Deum dicentem: Cessa ab inquietudine tua, non sit tumultus quidam 
in corde tuo, per corruptionem volitantibus phantasmatibus et compungentibus 
te. Non sit. Ita enim Deum intellecturus es dicentem tibi: Vacate et videte 
quoniam ego sum Dominus; tu per inquietudinem vacare non vis, contentionum 
tuarum corruptione caecatus, exigis videre quod non potes. Attende enim 
et contrariam tertiam plagam huic praecepto tertio. Ciniphes natae sunt 
in terra Aegypti de limo: muscae quaedam sunt minutissimae, inquietissimae,
inordinate volitantes, in oculos irruentes, non permittentes hominem quiescere 
dum abiguntur et irruunt, dum abactae rursus redeunt [iterum irruunt, dum 
expulsae fuerint iterum redeunt], sicut omnino vana phantasmata cordis 
contentiosorum. Tenete praeceptum, cavete plagam. Quartum praeceptum est: 
Honora patrem tuum et matrem tuam: huic contraria quarta Aegyptiorum plaga 
κυνόμυια est; quid est κυνόμυια? canina musca, Graecum vocabulum est. Caninum 
est parentes non agnoscere, nihil tam caninum quam cum illi qui genuerunt 
non agnoscuntur, merito ergo et catuli canum caeci nascuntur. Quintum praeceptum 
est: Non moechaberis; quinta plaga est mors in pecora Aegyptiorum.
Comparemus: da hominem moechari meditantem, conjugio non contentum suo, 
appetitum quemdam carnis in se domare non vult, qui est nobis pecoribusque 
communis: etenim concumbere et generare etiam pecudum est; ratiocinari, 
intelligere, humanum est. Ideo ratio quae praesidet in mente motus inferiores 
carnis tanquam regnans et dominans frenare debet, non immoderate et illicite 
passim vageque laxare, ideoque ipsis pecoribus natura datum est, instituente 
Creatore, ut non moveantur ad feminas et ad concubitum nisi certis temporibus, 
neque enim ratione se cohibet alio tempore pecus, sed omnino ipso motu 
frigescente torpescit. Homo autem ideo semper moveri potest, quia et refrenare 
motum potest. Tibi dominationem rationis Creator dedit,
tibi praecepta continentiae tanquam in bestias inferiores lora concessit; 
tenes tu quod pecus non potest, et ideo speras tu quod pecus non potest; 
laboras aliquantum in continendo, non laborat pecus, sed gaudebis semper 
in aeternitate, ad quam non pervenit pecus; si opus fatigat, merces consoletur, 
et ipsa enim patientia est interiorem motum frenare, et quod habes commune 
cum pecore, non tanquam pecus in omnia laxare. Quod si contempseris te 
in te, et imaginem Dei in qua fecit te neglexeris, victus cupiditate insinuatarum 
rerum, tanquam amisso homine eris pecus, non quasi conversus in naturam 
pecoris, sed in hominis forma habens similitudinem pecoris, qui non audis 
dicentem: Nolite esse sicut equus et mulus non habentes intellectum.
Sed forte eligis tibi esse pecus 70 et libera vagari libidine, nulla lege 
appetitum carnis ad continentiam refrenando. Attende plagam: si pecus esse 
non times, saltem mori time. Sextum praeceptum: Non occides; sexta plaga 
pustulae in corpore et vesicae bullientes et scatentes, et incendia vulnerum 
ex favilla fornacis. Tales sunt animae homicidales: ardent ira, quia per 
iram homicidii fraternitas deperiit; ardent homines ira, ardent et gratia, 
sed alius est fervor sanitatis, alius fervor ulceris, ardentes papulae 
per totum concepta homicidia scatent, et sanum non est; fervet, sed non 
de Spiritu Dei. Nam et qui vult subvenire fervet, et qui vult occidere 
fervet: ille praecepto, iste morbo; ille bonis operibus, iste saniosis 
ulceribus. Si possemus videre animas homicidarum,
plus plangeremus quam putrescentia corpora ulceratorum. Sequitur: Non furaberis, 
praeceptum septimum, et plaga septima grando in fructibus; quod contra 
praeceptum [per furtum contra Dei praeceptum] subducis, de coelo perdis. 
Nemo enim habet injustum lucrum sine justo damno. Verbi gratia, qui furatur 
acquirit vestem, sed coelesti judicio amittit fidem; ubi lucrum, ibi damnum, 
visibiliter lucrum, invisibiliter damnum: lucrum de sua caecitate, damnum 
de Domini nube. Neque enim aliquid sine Providentia, charissimi: aut evenire 
putatis ea quae patiuntur homines, dormiente Deo pati ª? Passim videntur 
fieri haec, nubes colligi, imbres infundi, grandinem jaci, tonitruis terram 
concuti, coruscatione terreri,
passim putantur fieri, et quasi ad divinam providentiam non pertinere. 
Contra tales cogitationes vigilat ille psalmus; Laudate Dominum de terra, 
cum laudes dictae essent de coelo, dracones et omnes abyssi, ignis, grando, 
nix, glacies, spiritus tempestatis, quae faciunt verbum ejus. Ergo qui 
suo malo desiderio forinsecus furantur, Dei judicio intrinsecus grandinantur. 
O si possent inspicere agrum cordis sui, profecto lugerent, dum ibi non 
invenirent quod in os mentis mitterent; et si in furto suo invenirent quod 
in aviditatem ventris mitterent, major fames esset hominis interioris, 
major fames, periculosior plaga et gravior mors. Multi mortui ambulant, 
et multi facinorosi de vanis divitiis exsultant. Denique servum Dei Scriptura 
intus locupletem dicit: Absconditus,
inquit, cordis vestri homo, qui est ante Deum dives? non ante homines dives, 
sed ante Deum dives; et ubi Deus videt ibi dives. Quid ergo tibi prodest 
si ubi homo non videt furaris, et ubi Deus videt grandinaris? Octavum praeceptum: 
Falsum testimonium non dices; octava plaga, locusta, animal dente noxium. 
Quid autem vult falsus testis, nisi nocere mordendo et consumere mentiendo. 
Denique admonens homines Dei Apostolus, ne se falsis criminationibus appetant 
[ne nos falcriminibus appetamus]: Si mordetis, inquit, et comeditis invicem, 
videte ne ab invicem consumamini. Nonum praeceptum est: Non concupisces 
uxorem proximi tui; nona plaga, densae tenebrae. Etenim est quaedam moechia, 
contra quam supra praeceptum
est, etiam in non appetenda castitate uxoris alienae. Moechus est enim 
qui non it ad uxorem alienam, tantum quia non contentus est sua. Jam vero 
non solum post suam peccare, sed etiam alienam attentare, vere densae sunt 
tenebrae. Nihil enim sic dolet in corde patientis; et qui hoc facit alteri, 
nihil sic volet pati. Ad alienam paratior est omnis homo: hoc autem nescio 
utrumne est qui tolerabiliter ferat. O densas tenebras ista facientium, 
talia concupiscentium! vere excaecantur furore horribili: furor enim indomitus 
est conculcare viri uxorem. Decimum praeceptum est: Non concupisces ullam 
rem proximi tui, non pecus, non possessionem, non subjugum; non aliquid 
omnino proximi tui concupiscas. Huic malo [mandato] plaga contraria est 
decima, mors
primogenitorum, in qua plaga cum comparationem quamdam quaero, nihil mihi 
interim occurrit, fortassis occurrat melius diligentiusque inquirentibus, 
nisi qui omnes res quas habet haeredibus servat, reprehenditur. Hic autem 
clamat qui rem proximi concupiscit, et qui furto aufert, et qui furatur 
aliquid proximi, non potest nisi rem proximi furari; sed de furto superius 
jam praeceptum est; ubi intelligas et rapinam: non enim de furto praeciperet 
et de rapina taceret Scriptura, nisi te intelligere voluisset quia si poenale 
est clanculo auferre, multo majoris poenae est violenter eripere. Auferre 
ergo nolenti sive occulte sive palam habet praeceptum suum. Concupiscere 
autem rem proximi, quod notat Deus in
corde, etiamsi justam ibi successionem quaeras, non licet. Denique qui 
volunt res alienas tanquam juste possidere, haeredes se quaerunt fieri 
a morientibus. Quid enim tam justum videtur, quam rem sibi derelictam possidere, 
habere jure communi? Quid apud te facit, homo? dimissum est mihi. Haereditatem 
consecutus sum, testamentum lego, nihil videtur justius ista voce avaritiae. 
Tu laudas quasi jure possidentem, Deus damnat injuste concupiscentem. Vide 
qualis es qui optas te ab aliquo haeredem fieri. Non vis ut habeat haeredes. 
In haeredibus autem nihil charius primogenito. Proinde in primogenitis 
tuis punieris qui, concupiscendo res alienas, id quod tibi jure non debebatur 
quasi juris umbram perquiris. Et facile est quidem, fratres, corporabiliter 
amittere primogenitos.
Moriuntur enim homines, sive ante parentes suos, sive post parentes suos, 
morituri moriuntur, illud molestum est, ne per hanc occultam et injustam 
concupiscentiam primogenita cordis tui perdas. Primogenitus enim in nobis 
imaginem habet gratiae Dei, novus natus, prior natus, inter omnes tanquam 
natos, cordis nostri primogenita fides est; nemo enim bene operatur nisi 
fides praecesserit: omnia opera tua bona, filii tui sunt spiritales, sed 
inter hos tibi primogenita est fides; quisquis rem alienam occulte concupiscis, 
interius fidem perdis. Eris enim primo sine dubio simulator, obsequens 
non charitate sed fraude, veluti amans eum a quo te cupis fieri haeredem, 
amando eum mori quaeris, et ut in re ejus te videas possessorem, illi invides
successorem. Eia! fratres, decursis decem praeceptis et decem plagis, comparantes 
contemptores praeceptorum contumaciae Aegyptiorum, cautos vos fecimus, 
ut habeatis securi res vestras in praeceptis Dei: res vestras, inquam, 
res interioris arcae vestrae, interioris thesauri vestri, res quas vobis 
nec fur, nec latro, nec vicinus potens [malus] possit auferre, ubi nec 
tinea nec rubigo metuenda est, cum quibus dives exit et naufragus: sic 
enim eritis populus Dei inter iniquos Aegyptios, illis haec in corde patientibus, 
vobis autem incolumibus, in ipsis interioribus hominibus vestris, donec 
educatur populus de Aegypto quodam Exodo suo, quod et fit, nam illud semel 
factum est, hoc non cessat fieri. Sanctificatio nulla divina et vera est 
nisi a Spiritu sancto. Non enim
frustra dictus est proprie Spiritus sanctus, cum sit et Pater sanctus et 
Filius sanctus, nomen tamen proprium hoc Spiritus accepit, ut tertia in 
Trinitate persona Spiritus sanctus diceretur. Ipse requiescit super humilem 
et quietum tanquam in sabbato suo. Ad hoc septenarius numerus etiam sancto 
Spiritui deputatur, 71 hoc Scripturae nostrae satis indicant. Viderint 
meliora meliores et majora majores, et de isto septenario numero subtilius 
aliquid et divinius aliquid dicant et explicent. Ego tamen quod in praesenti 
sat est illud video, illud vos ad videndum commemoro, septenariam istam 
rationem inveniri proprie sancto Spiritui deputatam, quia septimo die sonat 
sanctificatio. Et unde probamus sancto Spiritui
deputari septenariam numeri rationem? Dicit Isaias Spiritum Dei venire 
super fidelem, super Christianum, super Christi membrum, sapientiae et 
intellectus, consilii et fortitudinis, scientiae et pietatis spiritum timoris 
Dei. Si secuti estis, septem res percurri, tanquam descendentem ad nos 
Spiritum Dei, a sapientia usque ad timorem, ut nos ascendamus a timore 
ad sapientiam; initium sapientiae timor Dei. Ita ergo septenarius spiritus 
et unus spiritus, septenaria operatione unus, an aliquid evidentius vultis? 
Pentecosten diem festum Scriptura sancta de septimanis factum commemorat. 
Habetis in Scriptura Tobiae ubi evidenter dicitur istum diem factum de 
septimanis. Septies enim septem quadraginta novem in summa redeunt. Sed 
tanquam ut redeatur ad caput:
Spiritu enim sancto ad unitatem colligimur, non ab unitate dispergimur: 
ideo ad quadraginta novem additur unum unitatis, et fiunt quinquaginta. 
Non ergo jam sine causa quinquagesimo die post ascensionem Domini venit 
Spiritus sanctus. Resurrexit Dominus, ascendit ab inferis, nondum in coelum: 
ab illa resurrectione, ab illa ab inferis assumptione numerantur quinquaginta 
dies, et venit Spiritus sanctus in quinquagenario numero, tanquam natalem 
sibi apud nos faciens. Quadraginta enim diebus hic conversatus est Dominus 
cum discipulis suis, quadragesimo die ascendit in coelum, et peractis ibi 
decem diebus tanquam decimo praeceptorum signo, venit Spiritus sanctus, 
quia nemo implet legem nisi per gratiam Spiritus sancti. Itaque, fratres 
manifestum
est septenarium istum numerum ad Spiritum sanctum pertinere. Quisquis autem 
non cohaeret unitati Christi, et oblatrat adversus unitatem Christi, intelligendum 
est eum non habere Spiritum sanctum; contentiones enim et dissensiones 
non faciunt nisi animales, de quibus Apostolus dicit: Animalis autem homo 
non percipit ea quae sunt Spiritus Dei. Deinde scriptum est et in Epistola 
Judae apostoli: Hi sunt qui segregant semetipsos: reprehendens loquebatur: 
hi sunt qui segregant semetipsos, animales Spiritum non habentes. Quid 
manifestius? quid evidentius? merito veniant etsi eadem credentes quae 
nos, tamen accepturi Spiritum sanctum quem habere non possunt quandiu sunt 
hostes unitatis. Hos autem comparat Apostolus magis Pharaonis: Habentes, 
inquit,
formam pietatis, sed virtutem ejus abnegantes, qui in signo tertio defecerunt. 
Jam videte quare in tertio signo defecerunt; mementote eos qui adversantur 
unitati non habere Spiritum sanctum. Tria vero illa praecepta prima in 
Decalogo ad Dei dilectionem pertinere intelliguntur, ut septem caetera 
intelligantur ad dilectionem proximi pertinere, ut duabus tabulis legis 
et decem praeceptis duo illa tanquam summaria praecepta teneantur: Diliges 
Dominum Deum tuum ex toto corde tuo, et ex tota anima tua, et ex tota virtute 
tua, et diliges proximum tuum tanquam te ipsum; in his duobus praeceptis 
tota lex pendet et prophetae. Referamus ergo tria prima praecepta ad dilectionem 
Dei. Quae tria prima? Primum: Non erunt
tibi dii alii praeter me: cui contraria plaga est aqua conversa in sanguinem, 
propter quod summum principium Creatoris ad simulationem humanae carnis 
adductum. Secundum praeceptum: Ne accipias nomen Domini Dei tui in vanum, 
pertinet, quantum arbitror, ad regnum Dei, quod est Filius Dei. Unus enim 
Deus et unus Dominus noster Jesus Christus per quem omnia. Contra verbum, 
ranae, videte contra verbum ranas, contra rationem strepitum, contra veritatem 
vanitatem. Tertium praeceptum de sabbato, pertinens ad Spiritum sanctum 
propter sanctificationem, quae prima in sabbato sonuit, quod vobis paulo 
ante vehementer quantum potuimus commendavimus: huic praecepto contraria 
inquietudo in muscis de corruptione nascentibus, in oculos irruentibus;
ideo in hoc tertio signo defecerunt, qui unitatis inimici Spiritum sanctum 
non habuere: facit enim hoc Spiritus sanctus poena. Aliud enim facit gratia, 
aliud poena; aliud enim facit implendo, aliud deserendo. Denique ut jam 
evidenter ipsis confitentibus magis Pharaonis agnoscere valeamus quomodo 
appellatus est in Evangelio Spiritus Dei, videamus quod nomen accepit, 
objicientes Domino convicium Judaei cum dixissent: Hic non ejicit daemonia 
nisi in Beelzebub principe daemoniorum; respondit ille: Si ego in Spiritu 
Dei ejicio daemonia, certe supervenit in vobis regnum Dei: quod alius evangelista 
sic enarrat: Si ego in digito Dei ejicio daemonia. Quod alius evangelista 
dixit Spiritus Dei, alius dixit digitus Dei; ergo digitus Dei Spiritus 
Dei, ideo lex data
scripta digito Dei, quae lex data est in monte Sina quinquagesimo die post 
occisionem ovis, celebrato Pascha a populo Judaeorum. Implentur dies quinquaginta 
post occisionem ovis, et datur lex scripta digito Dei. Implentur quinquaginta 
dies post occisionem Christi, et venit Spiritus sanctus. Gratias Domino, 
occultanti providenter, aperienti suaviter. Jam videte hoc etiam, fratres, 
Pharaonis magos evidentissime confiteri; deficientes in tertio signo dixerunt: 
Digitus Dei est hic.
          CAPUT CXVI. Item expositio Decalogi ad populum; ex tractatu de 
Decem chordis psalterii.
Tota lex in duobus praeceptis est, in dilectione Dei et dilectione proximi. 
Ad duo itaque praecepta,
id est ad dilectionem Dei et proximi pertinet Decalogus. Ad primum praeceptum 
tres chordae pertinent, quia Deus est trinitas. Ad alterum vero praeceptum, 
id est, ad dilectionem proximi, septem chordae: quomodo vivatur inter homines. 
Nam ipse numerus septenarius tanquam septem chordarum incipit ab honore 
parentum. Honora patrem tuum et matrem tuam. Ad parentes enim suos homo 
aperit oculos, et haec vita ab illorum amicitia sumit exordium. Quisquis 
autem suis parentibus non defert honorem quibus parcere poterit? Et dicit 
Apostolus: Honora patrem tuum et matrem tuam, quod est mandatum primum. 
Quomodo primum quando quartum mandatum est, nisi quia in septenario numero 
est primum?
Ad dilectionem proximi primum est in altera tabula. Nam ideo duae tabulae 
legis datae sunt. Deus enim famulo suo Moysi in monte duas tabulas dedit, 
in quibus duabus tabulis lapideis conscripta erant decem praecepta legis, 
quod est psalterium decem chordarum: tria in una tabula ad Deum pertinentia, 
septem in altera tabula ad proximum. Primum est: Honora patrem tuum et 
matrem tuam. Secundum: Non moechaberis. Tertium: Non occides. Quartum: 
Non furaberis. Quintum: Non falsum testimonium dices. Sextum: Non 72 concupisces 
uxorem proximi tui. Septimum: Non concupisces rem proximi tui. Haec jungamus 
illis tribus ad dilectionem Dei pertinentibus, si in psalterio de cem chordarum 
volumus cantare canticum novum. Modo non me intueamini, sed sermonem Dei: 
nolite
irasci medicamento vestro, non inveni enim aliud qua transirem. Veni ad 
quintam chordam homo qui tango psalterium decem chordarum, nunquid praetermissurus 
eram quintam? imo assidue percussurus. In illa enim video jacere totum 
pene genus humanum, in illa video plus laborare. Ipsam percutiendoquid 
dico? Nolite moechari post uxores vestras, quia non vultis ut moechentur 
post vos uxores vestrae. Nolite ire vos quo eas sequi non vultis; sine 
causa vos excusare conamini quando dicitis: Nunquid eo ad uxorem alienam, 
ad ancillam meam eo? vis ut dicat [ut dicat uxor] tibi: Nunquid eo ad virum 
alienum, ad servum meum eo? Dicis, Non est uxor aliena ad quam vado, nunquid 
vis dicatur tibi, Non est vir alienus ad quem vado? absit ut dicat hoc 
illa, melius
enim dolet te, quam imitatur [imitetur] te. Illa enim casta et sancta femina 
et vera Christiana, quae dolet fornicantem virum et non dolet propter carnem, 
sed dolet propter charitatem; non ideo non vult ut facias quia et ipsa 
non facit, sed quia tibi non expedit. Nam si propterea non facit ut tu 
non facias, si feceris faciet, si autem Deo illud debeat, si Christo illud 
debeat quod tu exigis, et ideo reddat [reddet] quia jubet ille, et si fornicatur 
vir, castitatem illa [femina] Deo exhibet. Christus enim loquitur in cordibus 
bonarum feminarum; loquitur intus ubi non auditur, quia nec dignus est 
si talis est; loquitur ergo ille interius et dicit et consolatur filiam 
suam hujusmodi verbis: De injuriis viri tui torqueris, quid [quod] tibi 
enim fecit dole, sed ipsum noli imitari ut male
facias, sed ipse te imitetur in bono: nam in eo quod male facit, noli eum 
putare caput tuum sed me [sed time me Deum tuum]. Nam si et in eo quod 
male facit caput est, secuturum [et] est corpus caput suum, eunt ambo per 
praeceps: ut autem non sequatur malum caput suum, teneat se ad caput Ecclesiae 
Christum, huic debens castitatem suam, huic de ferens honorem suum; absens 
sit vir, praesens sit vir, non peccat illa, quia nunquam est absens cui 
debet ut non peccet.
          CAPUT CXVII. Testimonium de lege imp. Antonini contra excusationem 
maritorum adulterantium; ex libro de adulterinis Conjugibus ad Pollentium.
Christiani audiunt, Caput mulieris vir, ubi se agnoscunt duces, illas autem 
comites esse debere, et ideo cavendum viro illac ire vivendo qua timet 
ne uxor sequatur imitando. Sed istis quibus displicet ut inter virum et 
uxorem par pudicitiae forma servetur, et potius eligunt maximeque in hac 
causa mundi legibus subditi esse quam Christi, quoniam jura forensia non 
eisdem quibus feminas pudicitiae nexibus viros videntur obstringere; legant 
quid imp. Antoninus, non utique Christianus, de hac re constituerit, ubi 
maritus uxorem de adulterii crimine accusare non sinitur, cui moribus suis 
non praebuit castitatis exemplum, ita ut ambo damnentur si ambos pariter
impudicos conflictus ipse convicerit: nam supradicti imperatoris haec verba 
sunt quae apud Gregorianum leguntur: Sane, inquit, litterae meae nulla 
parte causae praejudicabunt, neque enim si penes te culpa fuit ut matrimonium 
solveretur, et secundum legem Juliam Eupasia uxor tua nuberet, propter 
hoc rescripto meo adulterii damnata erit, nisi constet esse commissum. 
Habebunt autem ante oculos hoc inquirere: an cum tu pudice viveres, illi 
quoque bonos mores colendi auctor fuisti; periniquum enim mihi videtur 
esse, ut pudicitiam vir ab uxore exigat quam ipse non exhibet. Quae res 
potest et virum damnare, non ob compensationem mutui criminis rem inter 
utrumque componere vel causam facti tollere. Si haec observanda sunt propter 
decus terrenae civitatis, quanto
castiores quaerit coelestis patria et societas angelorum.
          CAPUT CXVIII. Expletio praedictae expositionis ad populum: Contra 
virorum pessimam libertatem de fornicatione se excusare volentium; item 
ex eodem de Decem chordis sermone.
Haec ergo, fratres mei, facite, ut possitis concordare cum adversario. 
Nec amara sunt quae dico, aut si amara sunt, curant; potio ista, si amara 
est, accipiatur, quia in periculo sunt viscera: amara est, bibatur: melius 
est modica amaritudo in faucibus, quam aeternum tormentum in visceribus. 
Mutate ergo vos, quicunque non faciebatis hoc bonum castitatis, jam facite. 
Nolite dicere, Non potest fieri: foedum est, fratres mei, turpe est, ut 
vir dicat, Non potest fieri quod facit femina: scelus est ut vir dicat: 
Non
possum, quod potest femina vir non potest? Quid enim illa carnem non portat? 
Prior a serpente decepta est. Castae uxores vestrae ostendunt vobis fieri 
posse quod non vultis facere, et dicitis fieri non posse! Sed forte dicis 
ideo illam facilius facere posse, quia multa illi custodia est, legis praeceptum, 
diligentia maritalis, terror etiam legum publicarum; est etiam verecundiae 
et pudoris illius magnum munimentum. Multae custodiae faciunt feminam castiorem 
[castam], virum castum faciat ipsa virilitas. Nam ideo mulieri major custodia 
quia major infirmitas. Illa erubescit viro, tu non erubescis Christo? Tu 
liberior quia fortior, quia facile vincis; ideo tibi commissus es. Super 
illam et diligentia viri, et terror legum, et consuetudo
morum, et verecundia major: et Deus super te, tantum Deus. Invenis enim 
facile pares viros, quibus non timeas erubescere quia faciunt illud multi. 
Et tanta est perversitas generis humani ut aliquando metuendum sit ne castus 
erubescat inter impudicos; ideo non cesso tangere quintam istam chordam, 
propter ipsam perversam consuetudinem et labem totius, ut dixi, generis 
humani. Si quis inter vos faciat homicidium (quod avertat Deus), repellere 
illum vultis de patria, et continuo, si fieri potest, excludere. Si quis 
fecerit furtum, odistis illum nec videre vultis. Si quis dicat falsum testimonium, 
abominamini, nec vobis homo videtur. Si quis concupiscat res alienas, raptor 
et injustus deputatur. Si quis volutatus fuerit cum ancillis suis, amatur, 
blande accipitur, convertuntur
vulnera in joca. Si quis autem existat qui dicat se castum, non facere 
adulterium, notum autem sit quod non faciat, erubescit accedere ad illos 
non sui similes, ne insultent, ne irrideant, ne dicant non esse virum. 
Ad hoc delapsa est humana perversitas, ut vir habeatur victus a libidine, 
et vir non habeatur victor libidinis. Triumphantes exsultant et non sunt 
viri. Jacent prostrati et viri sunt! Si spectares, ille tibi videretur 
fortior qui jaceret sub bestia, quam qui perimeret bestiam. Sed quia dissimulatis 
a pugna interiore, et delectant vos pugnae exteriores, ideo non vultis 
pertinere ad canticum novum, ubi dicitur: Qui docet manus meas ad praelium 
et digitos meos ad bellum. Est enim bellum quod secum agit homo, 73 dimicans 
contra concupiscentias malas, frenans avaritiam, elidens superbiam, suffocans 
ambitionem, trucidans
libidinem. Has pugnas facis in occulto, et non vinceris in aperto. Ad hoc 
docentur manus vestrae ad praelium, et digiti vestri ad bellum. Non est 
hoc in spectaculis vestris, in illis spectaculis non idem venator quod 
citharista: aliud agit venator, aliud facit citharista. In spectaculo Dei 
unum est; tange easdem decem chordas, et feras occides, utrumque simul 
facis. Tangis primam chordam qua unus colitur Deus, cecidit bestia superstitionis. 
Tangis secundam, qua non accipis nomen Domini Dei tui in vanum, cecidit 
bestia erroris nefandarum haeresum quae id putaverunt. Tangis tertiam chordam 
ubi pro spe futurae quietis facis quidquid facis, interficitur crudelior 
caeteris bestiis amor saeculi hujus. Propter
amorem enim saeculi hujus laborant homines in omnibus negotiis; tu autem 
in omnibus bonis operibus tuis labora, non propter amorem saeculi hujus, 
sed propter sempiternam requiem quam promittit Deus. Vide quomodo simul 
utrumque facis, et chordas tangis et bestias occidis, id est, et citharista 
es et venator. Non vos [nos] delectant talia spectacula ubi promerentur 
[promeremur] oculos editoris, sed oculos redemptoris. Honora patrem tuum 
et matrem tuam; tangis quartam chordam ut honorem parentibus deferas, cecidit 
bestia impietatis. Non moechaberis; tangis quintam chordam, cecidit bestia 
libidinis. Non occides; tangis sextam chordam, cecidit bestia crudelitatis. 
Non furtum facies; tangis septimam
chordam, cecidit bestia rapacitatis. Non falsum testimonium dices; tangis 
octavam chordam, cecidit bestia falsitatis. Non concupisces uxorem proximi 
tui; tangis nonam chordam, cecidit bestia adulterinae cogitationis. Aliud 
est enim non facere aliquid tale praeter uxorem, aliud non appetere alienam 
uxorem. Ideo duo praecepta sunt, Non moechaberis, et, Non concupisces uxorem 
proximam [proximi tui]. Non concupisces rem proximi tui; tangis decimam 
chordam, cecidit bestia cupiditatis. Ita cadentibus omnibus bestiis, securus 
et innocens in Dei dilectione et humana societate versaris. Tangens chordas 
decem, quot bestias occidis? Nam multa capita sunt sub istis capitibus. 
In singulis chordis, non singulas bestias, sed greges interficis bestiarum. 
Sic ergo canticum novum
cum amore, non cum timore, cantabis. Noli dicere tibi, quando forte luxurianter 
aliquid vis agere: Adhuc uxorem non habeo, facio quod volo, non enim post 
uxorem meam pecco. Jam nosti pretium tuum, jam nosti quo accedis, quid 
manduces, quid bibas, imo quem manduces, quem bibas. Abstine te a fornicationibus, 
ne rorte dicas mihi, ad fornicem vado, ad meretricem pergo, ad prostitutam 
eo, nec illud praeceptum violo quo dictum est, Non moechaberis, quia uxorem 
nondum habeo, nec post illam aliquid facio; nec illud praeceptum violo 
quod dictum est, Non concupisces uxorem proximi tui. Qui ad publicam vado, 
in quod praeceptum incurro? Non invenimus chordam, quam tangamus? non invenimus 
chordam, quo nervo ligemus fugitivum istum? Non
fugiat, habet unde ligetur; sed amet, et non erit ligamentum, sed ornamentum. 
Non enim ligamentum, sed ornamentum in ipsis decem chordis invenimus. Decem 
enim praecepta ad duo illa referuntur, sicut audivimus ut diligamus Deum 
et proximum, et duo illa ad unum illud. Unum est autem: Quod tibi fieri 
non vis, alii ne feceris. Ibi continentur decem, ibi continentur duo. Sed 
dices: Furtum si faciam, id facio quod pati nolo: si occidam, id facio 
quod ab altero pati nolo: si parentibus meis honorem non deferam, quando 
volo deferatur mihi a filiis meis, id facio quod pati nolo: si sim moechus 
et aliquid tale moliar, id facio quod pati nolo. Nam si quis interrogetur, 
dicit, Nolo ut uxor mea tale aliquid faciat; si concupisco uxorem proximi 
mei, nolo
quisquam concupiscat meam; id facio quod pati nolo: si concupisco rem proximi 
mei, nolo ut auferatur mea; id facio quod pati nolo. Cum vero ad meretricem 
eo, cui facio quod pati nolo? Quod gravius est, ipsi Deo. Intelligat sanctitas 
vestra. Etenimquod tibi fieri non vis, alii ne feceris, ad duo praecepta 
pertinet: quomodo pertinet ad duo praecepta? si homini non feceris quod 
pati non vis ab homine, ad proximi praeceptum pertinet, ad dilectionem 
proximi, ad septem chordas; si autem quod non vis pati ab homine ipsi Deo 
vis facere, quid est hoc? non facis alteri quod pati non vis, charior tibi 
factus est homo quam Deus? Ergo quomodo injuriam facio, inquit [inquis],
Deo? corrumpis te ipsum. Et unde injuriam Deo facio, quia corrumpo me ipsum? 
unde tibi facit injuriam qui voluerit forte lapidare tabulam tuam pictam, 
in qua tabula imago tua est, in domo tua inaniter posita ad vanum honorem 
tuum, nec sentiens, nec loquens, nec videns? si quis illam lapidet, nonne 
in te it contumelia? Cum vero imaginem Dei quod es tu corrumpis in te per 
fornicationes et per diffluentias libidinis, attendis quia ad nullius uxorem 
accessisti; attendis quia post uxorem tuam nihil fecisti, quia uxorem non 
habes, et non attendis per libidines et illicitas fornicationes cujus imaginem 
violasti? Postremo Deus, qui scit quid tibi utile sit, qui vere sic gubernat 
servos suos ad utilitatem illorum non ad suam (non enim indiget servis 
quasi ad adjutorium, sed tu indiges
Domini auxilio), ipse ergo Dominus qui scit quid tibi utile sit, uxorem 
concessit, nihil amplius. Hoc jussit, hoc praecepit, ne per illicitas voluptates 
corruat templum ejus quod esse coepisti; nunquid ego hoc dico? Apostolum 
audite: Nescitis quia templum Dei estis, et Spiritus Dei habitat in vobis? 
hoc dicit Christianis, hoc dicit fidelibus: Nescitis quia templum Dei estis, 
et Spiritus Dei habitat in vobis? Si quis templum Dei corruperit, corrumpet 
illum Deus. Videtis quomodo minatur? non vis corrumpi domum tuam, quare 
corrumpis domum Dei? certe facis alicui quod pati non vis. Non est ergo 
qua evadatur, tenetur ille qui se teneri non putabat. Omnia enim peccata 
hominum aut ad corruptelam pertinent flagitiorum, aut ad facinora nocendi: 
quia Deo nocere non
potes in facinoribus, in flagitiis eum offendis, in corruptelis offendis, 
in te illi facis injuriam: facis enim injuriam gratiae ipsius, dono ipsius. 
Servum si haberes, velles ut serviret tibi servus tuus: servi tu meliori 
Domino Deo tuo. Servum tuum non tu fecisti, et te et servum tuum ille fecit: 
vis ut serviat tibi cum quo factus es, et non vis servire ei a quo factus 
es; ergo cum vis ut serviat tibi servus tuus homo, et tu non vis servire 
Domino Deo tuo, facis Deo quod tu pati non vis. Ergo illud unum praeceptum 
continet duo, illa duo continent decem, illa decem continent omnia.
          CAPUT CXIX. Quid sit Et omnis populus videbat voces; ex libro 
Quaestionum Exodi.
Et omnis populus videbat vocem, et lampadas, et vocem tubae, et montem 
fumantem. Solet quaeri quomodo populus videbat vocem, cum vox non ad visum, 
sed potius ad auditum pertinere videatur? Sed sicut modo dixi videatur 
de omnibus quae a me dicta sunt, sic videre solet pro generali sensu poni, 
non solum corporis, verum etiam animae, unde et illud est: Cum vidisset 
Jacob quia sunt escae in Aegypto, unde utique absens erat. Quanquam nonnulli 
videre vocem nihil aliud esse arbitrati sunt, quam intelligere, qui visus 
mentis est. Cum vero hic breviter dicendum esset, quod populus videbat 
vocem, et lampadas, et vocem tubae, et 74 montem fumantem, quaestio major 
oriretur, quomodo audiebat
lampadas et montem fumantem, quod pertinet ad sensum videndi, nisi quis 
dicat nec tam breviter dicendum; fuisse sed ut totum diceretur. Audiebat 
vocem, et videbat lampadas, et audiebat vocem tubae, et videbat montem 
fumantem. Duo quippe genera vocis erant, et de nubibus, sicut tonitrua, 
et de tuba; si tamen ipsam dixit vocem, quae de nubibus edebatur. Ac per 
hoc melius in his quae ad sensum audiendi pertinebant, generalis sensus 
est positus, hoc est videndi, cum breviter totum vellet Scriptura complecti, 
quam ut in his quae pertinent ad videndi sensum, subintelligeretur auditus: 
quo more loqui nos solemus. Nam vide quid sonet solemus dicere, audi quid 
luceat non solemus.
          CAPUT CXX. Quomodo intelligatur: Non coques agnum in lacte matris 
suae; ex eodem libro Quaestionum Exodi.
Non coques agnum in lacte matris suae. Quomodo intelligatur ad verborum 
proprietatem, nescio utrum possit reperiri. Si enim alicujus significationis 
causa prohibitum acceperimus, agnum in lacte coqui, nullus usus est ita 
coquendi. Si autem in diebus quibus lactatur, quis hoc habuit unquam Judaeorum 
in observatione, ut agnum non coqueret nisi cum desisteret sugere? Quid 
est autem in lacte matris suae, quasi posset, etiamsi hoc intelligeretur, 
sine hujus praecepti transgressione coqui, si eo nato mortua matre ejus, 
ab ove alia lactaretur, cum alicujus profecto rei significandae causa esse 
praeceptum nemo ambigat? Sed etiam illa quae possunt observantia
factitari, non sine causa ita praecepta sunt, significant enim aliquid. 
Hoc vero quomodo observetur ad proprietatem verborum, aut non est, aut 
non elucet. Intellectum tamen de Christo approbo quod hac prophetia praedictus 
est, non occidendus a Judaeis infans, quando Herodes quaerens eum ut occideret, 
non invenit, ut coques quod dictum est pertineat ad ignem passionis, hoc 
est tribulationem. Unde dicitur: Vasa figuli probat fornax, et homines 
justos tentatio tribulationis. Quia ergo non est tunc infans passus, cum 
quaerente Herode illius modi periculum imminere videretur, praedictum est 
his verbis: Non coques agnum in lacte matris suae.-- Hic jam ex alio opere 
sancti Augustini quae sequuntur adjecta sunt. --Non occides Christum, prophetia 
enim videtur praemonens,
ne se boni Israelitae sociarent malis Judaeis, a quibus Christus passus 
est. Tribulatio quippe passionis tanquam ignis est, unde scriptum est, 
Tanquam aurum in fornace probavit eos, et sicut holocaustae hostiam accepit 
illos. Cui sententiae Dominus quoque attestatur dicens: Baptismum habeo 
baptizari quem vos nescitis. Hoc enim ait cum dixisset, Ignem veni mittere 
in mundum; dicit enim Joannes: Ipse vos baptizabit in Spiritu sancto et 
igne, quod intelligitur et purgatione sanctificationis et probatione tribulationis. 
Eumdem ignem significavit etiam ipse cum ad passionem duceretur, ubi dixit 
illis qui eum plangebant quod super se potius plangere deberent. Ita enim 
terminavit ut diceret:
Si in viridi ligno hoc faciunt, in arido quid fiet? Monentur ergo boni 
ne ad Christum crucifigendum malis consentiant: dictus est enim Agnus Dei 
qui tollit peccata mundi. Non ergo coques agnum in lacte matris suae, non 
ingeres Christo ignem passionis in illo die quo conceptus est, tunc etiam 
et passus traditur, id est VIII calend. Aprilis, ex quo die usque in VIII 
calend. Januarii quo natus commendatur, novem menses computantur, decimo 
inchoato. Perhibentur autem ubera feminarum ex die conceptionis lac colligere. 
Est alius sensus facilior. Non coques agnum in lacte matris suae, parvulum 
adhuc et lactantem, qualibus dicit Apostolus: Lac vobis potum dedi, non 
escam. Non mittes in praeproperam passionem, tanquam Christo sit dictum, 
qui talibus adhuc
discipulis pepercit pro quibus se offerens ait: Si ergo me quaeritis, sinite 
hos abire. Atque ut intelligeretur adhuc eos invalidos et minus idoneos 
fuisse passioni, tanquam agnos in lacte matris, secutus ait evangelista, 
ut impleretur sermo quem dixit: Quia quos dedisti mihi, non perdidi ex 
eis quemquam; unde apparet, eos, si tunc paterentur, fuisse perituros; 
hoc enim tunc non passi sunt quod postea passi sunt, non adhuc agni in 
lacte, sed jam arietes in grege.
          CAPUT CXXI. Cur propitiatorium arcae superponendum dixerit; ex 
eodem libro Quaestionum Exodi.
Propitiatorium [ad] quid dicat superimponendum super arcam quaeri solet: 
sed cum aureum fieri jubeat, ejusque longitudinem et latitudinem tantam
exprimat quanta et ipsius arcae dicta est, proculdubio velut tabulam auream 
tantae formae fieri praecepit qua tegeretur arca: ita ut in ipso propitiatorio 
essent duo Cherubin, hinc atque inde alterutrum attendentes, ita ut vultus 
eorum in propitiatorium essent et pennis suis obumbrarent propitiatorium, 
quod magnum est sacramentum. Aurum quippe significat sapientiam, arca significat 
secretum Dei. In arca jussa sunt poni lex, et manna, et virga Aaron. In 
Lege praecepta sunt, virga potestas significatur [potestatem significat], 
manna gratiam, quia nisi cum gratia, non est potestas praecepta faciendi. 
Verumtamen quia lex a quovis proficiente non ex omni parte completur, propitiatorium 
est desuper. Ad hoc enim opus est ut propitius sit Deus, et ideo
desuper ponitur, quia superexsultat misericordia judicio. Duo enim [vero] 
Cherubin pennis suis obumbrant propitiatorium, id est honorant velando, 
quoniam ministeria [mysteria] ibi ista sunt et invicem se attendunt, quia 
consonant. Duo quippe ibi Testamenta figurantur, et vultus eorum sunt in 
propitiatorium, quia misericordiam Dei [Domini] in qua una spes est, valde 
commendant. Denique hinc se promisit locuturum Deus ad Moysen de medio 
Cherubin desursum propitiatorii. Porro si creatura rationalis in multitudine 
scientiae (quoniam hanc interpretationem habent Cherubin) duobus ipsis 
animalibus significatur, ideo duo sunt ut societatem charitatis commendent, 
et ideo pennis suis propitiatorium
obumbrant, quia Deo, non sibi tribuunt pennas suas, id est Dominum [Deum] 
honorant virtutibus quibus praestant, et vultus eorum non sunt nisi in 
propitiatorium, quia cuicunque profectui ad multitudinem scientiae spes 
non est, nisi in Dei misericordia. 75
          CAPUT CXXII. Quod dicenti Moysi: Ostende mihi gloriam tuam, respondit 
Dominus: Ego transibo ante te, etc.; ex eodem libro Quaestionum Exodi.
Cum dixisset Moyses ad Dominum, Ostende mihi gloriam tuam, respondit ei 
Dominus, Ego transibo ante te in gloria mea, et vocabo nomen Domini [nomine 
Domini, vel vocabor in nomine Domini] in conspectu tuo et miserebor cui 
misertus ero et misericordiam praestabo cui praestitero: cum paulo
ante dixisset, Ipse antecedam te et requiem tibi dabo, quod Moyses sic 
videtur accepisse, antecedam te, tanquam non ei [qui] populo praesens in 
itinere futurus esset, et ideo ait: Si non tu ipse simul veneris nobiscum, 
ne me educas hinc, et caetera. Deus autem neque hoc ei negavit dicens, 
Et hoc tibi verbum quod dixisti faciam. Quomodo ergo cum dixisset ei Moyses, 
Ostende mihi gloriam tuam, rursus tanquam praecessurus, et non cum eis 
simul futurus videtur dicere, Ego transibo ante te, nisi quia hoc aliud 
est? Ille quippe intelligitur loqui et dicere, Transibo ante te, de quo 
dicit Evangelium, Cum venisset hora ut transiret Jesus de hoc mundo ad 
Patrem; qui transitus etiam Pascha interpretari perhibetur. Haec itaque 
magna omnino prophetia est.
Ipse enim ante omnes sanctos transiit ad Patrem de hoc saeculo parare illis 
mansiones regni coelorum, quas dabit illis in resurrectione mortuorum, 
quoniam transiturus ante omnes primogenitus a mortuis factus est. Gratiam 
vero suam in eo ipso valde commendat, cum dicit, Et vocabo nomen Domini 
in conspectu tuo, tanquam in conspectu populi Israel, cujus Moyses, cum 
haec audiret typum, gerebat. In conspectu enim gentis ipsius ubique dispersae, 
vocatur Dominus Christus in omnibus gentibus. Vocabo autem dixit, non vocabor, 
activum verbum pro passivo ponens in genere locutionis inusitato, in quo 
nimirum magnus sensus latet; sic enim fortasse significare voluit seipsum 
hoc facere, id est gratia sua fieri ut vocetur Dominus in omnibus gentibus;
quod vero addidit, Et miserebor cui misertus ero, et misericordiam praestabo 
cui misericordiam praestitero; ibi plane expressius ostendit vocationem 
qua nos vocavit in suum regnum et gloriam, non pro meritis nostris, sed 
pro misericordia sua. Quoniam enim se gentes introducturum pollicebatur 
dicens, Vocabo nomen Domini in conspectu tuo; commendavit hoc se misericorditer 
facere, sicut Apostolus dicit: Dico enim Christum ministrum fuisse circumcisionis, 
propter veritatem Dei, ad confirmandas promissiones patrum, gentes autem 
super misericordia glorificare Deum. Hoc ergo praedictum est, miserebor 
cui misertus ero, et misericordiam praestabo cui misericordiam praestitero. 
Quibus verbis prohibuit
hominem velut de propriarum virtutum meritis gloriari, ut qui gloriatur 
in Domino glorietur. Non enim ait miserebor talibus vel talibus, sed cui 
misericors fuero, ut neminem praecedentibus bonis operibus suis misericordiam 
tantae vocationis meruisse demonstret [se demonstraret]. Etenim Christus 
pro impiis mortuus est. Sed utrum hoc idem repetere voluerit cum addidit, 
Misericordiam praestabo cui misericordiam praestitero, vel, sicut alii 
interpretati sunt, Cui misericors fuero, an aliquid intersit nescio, quod 
enim in Graeca lingua duobus verbis dictum est ἐλεήσω et οἰκτειρήσω, quod 
unum atque idem videtur significare, non potuit Latinus diversis verbis 
dicere, et diversis modis eamdem misericordiam repetivit. Si autem diceretur, 
miserebor cui misereor, et miserebor
cui misereor, aut miserebor cui misertus ero, non satis commode dici videretur. 
Et tamen fortius ille ipse ibi sensus est, quod aut ipsius misericordiae 
suae firmitatem Deus ista repetitione monstravit, sicut Amen, Amen, sicut 
Fiat, Fiat: sicut repetitio somnii Pharaonis pluraque similia, aut in utrisque 
populis, id est, gentibus et Hebraeis hoc modo Deus praenuntiavit misericordiam 
se esse facturum. Quod Apostolus ita dicit: Sicut enim vos aliquando non 
credidistis Deo, nunc autem misericordiam consecuti estis in illorum incredulitate; 
sic et ipsi nunc qui non crediderunt in vestram misericordiam [vestra misericordia] 
ut et ipsi misericordiam consequantur. Conclusit enim Deus omnes in incredibilitate 
[incredulitate] ut omnium misereatur. Deinde post hanc suae
misericordiae commendationem, respondet ad illud quod ei dictum fuerat: 
Ostende mihi gloriam tuam, vel quod supra petiverat Moyses dicens: Ostende 
mihi te ipsum [temetipsum] manifeste ut videam te. Non poteris, inquit, 
videre faciem meam, non enim videbit homo faciem meam et vivet: ostendens 
huic vitae quae agitur in sensibus mortalibus corruptibilis carnis, Deum 
sicut est apparere non posse, id est sicut est videri in illa vita potest, 
ubi ut vivatur huic vitae moriendum est. Item interposito articulo dicente 
Scriptura, Et ait Dominus, sequitur et loquitur: Ecce locus penes me. Quis 
enim locus non penes Deum est, qui nusquam est absens? sed Ecclesiam significat 
dicendo, Ecce locus penes me, tanquam templum suum commendans: Et stabis, 
inquit,
super petram, quia super hanc petram, ait Dominus, aedificabo Ecclesiam 
meam: statim ut transiet gloria mea, id est statim ut transiet gloria mea 
stabis super petram, quia post transitum Christi, id est post passionem 
et resurrectionem Christi, stetit populus fidelis super petram. Et ponam 
te, inquit, in caverna petrae: munimen firmissimum significat. Alii autem 
interpretati sunt in specula [spelunca] petrae. Sed Graecus habet ὀπήν; 
hoc autem foramen vel cavernam rectius interpretamur, et tegam manu mea 
[manum meam] super te, donec transeam et auferam manum meam, et tunc videbis 
posteriora mea, facies autem mea non videbitur tibi. Cum jam dixisset, 
Stabis Super petram statim ut transiet gloria
mea, ubi intelligitur post transitum suum promisisse super petram stabilitatem; 
quomodo accipiendum est quod ait: Ponam te in caverna [cavernam] petrae, 
et tegam manu mea [manum meam] super te donec transeam et auferam manum 
meam, et tunc videbis posteriora mea? quasi jam illo in petra constituto 
tegat manu sua [manum suam] super eum, et deinde transeat, cum esse in 
petra non possit nisi post ejus transitum, sed recapitulatio intelligenda 
est rei praetermissae, quali solet uti Scriptura in multis locis. Postea 
quippe dixit quod ordine temporis prius est. Qui ordo ita se habet: Tegam 
manu mea [manum meam] super te donec transeam, et tunc videbis posteriora 
mea, nam facies mea non videbitur tibi, et stabis super petram statim ut 
transiet gloria
mea, et ponam te in caverna petrae. Hoc enim factum est in eis quos tunc 
significabat persona Moysi, id est Israelitis, qui in Dominum Jesum, sicut 
Actus apostolorum indicant, postea crediderunt, id est statim ut transiit 
ejus gloria. Nam posteaquam resurrexit a mortuis et ascendit in coelum, 
misso desuper [de coelo] Spiritu sancto, cum linguis omnium gentium loquerentur 
apostoli, compuncti sunt corde multi ex eis qui crucifixerant Christum, 
quem ut non cognovissent et Dominum gloriae crucifixissent [si cognovissent 
nunquam Dominum gloriae cruci fixissent], caecitas ex parte in Israel facta 
est, sicut dictum fuerat, tegam manu mea [manum meam] super te donec transeam. 
Unde Psalmus dicit, Quoniam die ac 76 nocte gravata est super me manus 
tua, diem
appellans quando Christus divina miracula faciebat, noctem quando sicut 
homo moriebatur, quando et illi titubaverunt qui in die crediderunt. Hoc 
est, ergo cum transiero tunc videbis posteriora [mea], cum transiero de 
hoc mundo ad Patrem, posterius in me credituri sunt quorum typum geris. 
Tunc enim compuncti corde dixerunt, Quid faciemus? et jussi sunt ab apostolis 
agere poenitentiam et baptizari in nomine Jesu Christi, ut dimitterentur 
illis peccata eorum. Quod in psalmo illo sequitur, cum dictum esset, Die 
ac nocte gravata est super me manus tua, id est ut non cognoscerem [ut 
cognoscerem], si enim cognovissent, nunquam Dominum gloriae crucifixissent; 
sequitur et jungit: Conversus sum in aerumna mea dum configeretur spina; 
id est: cum essem corde
compunctus. Deinde addidit: Peccatum meum cognovi, et facinus meum non 
operui: posteaquam viderunt quanto scelere Christum crucifixerint, et quia 
receperunt consilium ut agerent poenitentiam et in baptismo remissionem 
acciperent peccatorum: Dixi, inquit, pronuntiabo adversum me delictum meum 
Domino, et tu remisisti impietatem cordis mei. Hanc autem prophetiam potius 
fuisse quam locutus est Dominus ad Moysen satis res ipsa indicat, quandoquidem 
de petra vel caverna ejus et de manus ejus superpositione, de visione posteriorum 
ejus, nihil postea visibili opere subsecutum legitur; mox enim adjungit 
interposito articulo Scriptura: Et dixit Dominus ad Moysen: cum ipse Dominus 
utique
etiam illa quae supra sunt loqueretur, atque inde contexit quid deinceps 
Dominus dicat: Excide tibi duas tabulas lapideas sicut et primas, et caetera.
          CAPUT CXXIII. Quomodo tabulae quas erat Moyses Deo utique praesciente 
fracturus, non ab homine dicantur esse, posteriores vero in tabernaculo 
Dei tandiu mansurae ab homine abscisae sint vel conscriptae? ex eodem libro 
Quaestionum Exodi.
Et scripsit in tabulis verba Testamenti, decem verba. De Moyse dictum est, 
quod ipse scripserit, cui etiam Deus paulo ante dixerat: Scribe tibi verba 
haec. Cum vero primum legem accepit, cujus tabulas abjecit et fregit, nec 
ipse excidisse dictus est tabulas lapideas, et modo dictum est, Excide 
tibi duas tabulas
lapideas; nec ei dictum est ut scriberet, sicut ei modo dicitur; nec eas 
ipse scripsisse narratur, sicut modo narrat Scriptura et dicit: Scripsit 
in tabulis verba Testamenti, decem verba; sed tunc dictum est, Et dedit 
Moysi statim ut cessavit loqui ad eum in monte Sinai duas tabulas Testimonii, 
tabulas lapideas scriptas digito Dei; deinde paulo post: Et conversus, 
inquit, Moyses descendit de monte, et duae tabulae Testimonii in manibus 
ejus, tabulae lapideae, scriptae ex utraque parte earum, hinc atque hinc 
erant scriptae, et tabulae opus Dei erant, et scriptae Dei erat sculpta 
in tabulis. Proinde magna oritur quaestio: Quomodo illae tabulae quas erat 
Moyses Deo utique praesciente fracturus, non hominis opus dicantur esse, 
sed Dei; nec ab homine scriptae, sed scriptae
digito Dei: posteriores vero tabulae tandiu mansurae, et in tabernaculo 
ac templo Dei futurae, jubente quidem Deo tamen ab homine excisae sint, 
ab homine scriptae [tam ab homine excisae sint, quam ab homine scriptae]? 
An forte in illis prioribus gratia Dei significabatur, non hominis opus, 
qua gratia indigni facti sunt, revertentes corde in Aegyptum et facientes 
idolum, unde illo beneficio privati sunt, et propterea Moyses tabulas fregit, 
istis vero tabulis posterioribus significati sunt qui de suis operibus 
gloriantur; unde dicit Apostolus: Ignorantes Dei justitiam, et suam volentes 
constituere, justitiae Dei non sunt subjecti; et ideo tabulae humano opere 
sculptae et humano opere scriptae dictae [datae] sunt, quae cum ipsis manerent, 
ad eos significandos de
suis operibus gloriaturos, non de digito Dei, hoc est de Spiritu Dei? Certe 
ergo repetitio legis Novum Testamentum significat; illud autem Vetus significabat, 
unde confractum et abolitum est, maxime quoniam cum secundo lex datur, 
nullo terrore datur, sicut illa in tanto strepitu ignium, nubium et tubarum, 
unde tremefactus populus dixit: Non loquatur Deus ad nos ne moriamur: unde 
significatur timor esse in Vetere Testamento, in Novo dilectio. Quomodo 
igitur haec solvitur quaestio, quare illae opus Dei, istae opus hominis, 
et illae conscriptae digito Dei, istae scriptae ab homine? an forte ideo 
magis in illis prioribus Vetus significatum est Testamentum, quia Deus 
ibi praecepit, sed homo non fecit. Lex enim posita est
in Vetere Testamento quae convinceret transgressores, quae subintravit 
ut abundaret delictum. Non enim implebatur timore quae non implebatur charitate 
[quae non completur nisi charitate]. Et ideo dicitur opus Dei quia Deus 
legem constituit, Deus conscripsit. Nullum opus hominis, quia homo Deo 
non obtemperavit, et eum potius reum lex fecit. In secundis autem tabulis, 
homo per adjutorium Dei tabulas facit atque conscribit, quia charitas Novi 
Testamenti legem fecit, unde dicit Dominus: Non veni legem solvere sed 
implere. Dicit autem Apostolus: Plenitudo legis charitas et fides quae 
per dilectionem operatur. Factum est itaque homini facile in Novo Testamento 
quod in Vetere difficile fuit, habenti fidem quae per dilectionem operatur, 
atque illo digito Dei, hoc est
Spiritu Dei, intus eam in corde scribente, non foris in lapide; unde dicit 
Apostolus: Non in tabulis lapideis, sed in tabulis cordis carnalibus, quoniam 
charitas Dei, qua veraciter impletur praeceptum, diffusa est in cordibus 
nostris per Spiritum sanctum qui datus est nobis. Hoc est ergo primo data 
est lex ubi significatur Vetus Testamentum, quod est opus tantummodo Dei 
et conscriptio digiti Dei, quod Apostolus dicit: Itaque lex quidem sancta 
et mandatum sanctum et justum et bonum. Lex ergo sancta et bona Dei opus 
est, ubi homo nihil agit, quia non obtemperat, sed potius reatu premitur 
lege minante atque damnante. Peccatum enim, inquit, ut appareat peccatum, 
per bonum mihi operatum est mortem; beatus autem homo est, cum hoc mandatum 
sanctum et
justum et bonum est etiam [facit, hoc etiam] opus ejus, sed per gratiam 
Dei.
          CAPUT CXXIV. Blasphemia in Spiritum sanctum quae non remittetur 
uno nomine vocari potest impoenitentia, id est cor impoenitens; ex sermone 
ad populum: Quae sit irremissibilis blasphemia in Spiritum sanctum.
Prius ergo ut advertatis et intelligatis admoneo non dixisse Dominum: Omnis 
blasphemia in Spiritu non remittitur; neque dixisse: Qui dixerit quodcunque 
verbum contra Spiritum sanctum, non remittetur ei; sed, qui dixerit verbum. 
Illud enim si dixisset, nihil nobis omnino remaneret unde disputare possemus, 
quoniam si omnis blasphemia et omne verbum quod dicitur contra Spiritum 
sanctum non remitteretur hominibus,
ex nullo genere impietatis eorum qui dono Christi et sanctificationi Ecclesiae 
contradicunt, vel paganorum 77 vel Judaeorum, aut [vel] quorumlibet haereticorum, 
nonnullorum etiam in ipsa catholica imperitorum, quemquam Ecclesia lucraretur. 
Sed absit ut hoc Dominus diceret, absit, inquam, ut Veritas diceret, omnem 
blasphemiam vel omne verbum quod contra Spiritum sanctum diceretur, non 
habere remissionem neque in hoc saeculo neque in futuro. Exercere quippe 
nos voluit difficultate quaestionis, non decipere sententiae facultate 
[difficultate vel falsitate]. Quapropter non est necesse ut omnem blasphemiam 
et omne verbum quod dicitur contra Spiritum sanctum, remissionem quisquam 
existimet non habere
sed necesse est plane ut sit aliqua blasphemia et aliquod verbum, quod 
si dicatur contra Spiritum sanctum nullam unquam veniam remissionemque 
mereatur: quia si omne acceperimus, quisnam poterit salvari? si autem rursum 
nullum putaverimus, contradicimus Salvatori. Est ergo sine dubio aliqua 
blasphemia et aliquod verbum, quod si dictum fuerit contra Spiritum sanctum, 
non remittetur. Quod [Quid] sit autem hoc verbum quaeri a nobis Dominus 
voluit, ideo non expressit. Quaeri, inquam, voluit, non negari. Solent 
enim Scripturae ita loqui, ut quando aliquid sic dicitur, ut neque ex toto 
neque ex parte dictum definiatur, non sit necesse ut ex toto fieri possit, 
ut ex parte non. Ista ergo sententia ex toto, id est universaliter pronuntiaretur, 
si diceretur,
Omnis blasphemia in Spiritum non remittetur, aut Qui dixerit illum [qualecunque] 
verbum contra Spiritum sanctum, non remitteturei, neque in hoc saeculo 
neque in futuro. Ex parte autem, id est particulariter pronuntiaretur, 
si diceretur. Quaedam blasphemia in Spiritu non remittetur. Quia ergo non 
universaliter nec particulariter pronuntiata sententia est: non enim dictum 
est, Omnis blasphemia Spiritus, aut, Quaedam blasphemia, sed tantummodo 
indefinite dictum est, Spiritus blasphemia non remittetur; nec dictum est: 
Qui [quicunque] dixerit quodcunque verbum, aut, Qui dixerit quoddam verbum, 
sed indefinite, Qui dixerit verbum: non est necesse ut omnem blasphemiam 
vel omne verbum intelligamus sed; necesse est plane ut quamdam blasphemiam 
et quoddam verbum voluerit
intelligi Dominus, quamvis id exprimere noluerit, ut quaerendo, petendo, 
pulsando, si quid recti intellectus acceperimus non viliter habeamus. Hoc 
ut manifestius videatis, illud attendite quod ait idem ipse de Judaeis: 
Si non venissem et locutus eis fuissem, peccatum non haberent. Neque enim 
ita dictum est ut sine ullo omnino peccato vellet intelligi futuros fuisse 
Judaeos, si non venisset et locutus eis fuisset. Plenos quippe invenit 
oneratosque peccatis. Propter quod dicit: Venite ad me omnes qui laboratis 
et onerati estis. Unde nisi sarcinis peccatorum ex transgressionibus legis? 
Quoniam lex subintravit ut abundaret delictum. Cum ergo ipse etiam alibi 
dicat, Non veni vocare justos, sed peccatores, quomodo si non venisset 
peccatum non haberent? nisi quia ista sententia nec universaliter
nec particulariter, sed indefinite pronuntiata, non omne peccatum cogit 
intelligi? Sed plane nisi aliquod peccatum intellexerimus, quod non haberent 
nisi Christus venisset et locutus eis fuisset, falsam, quod absit, sententiam 
esse dicemus [diceremus]. Non ergo ait, Si non venissem et locutus eis 
fuissem, nullum peccatum haberent, ne Veritas mentiretur; nec rursus definite 
dixit, Si non venissem et locutus eis fuissem, quoddam peccatum non haberent, 
ne pium studium non [parum] exerceretur. In omni quippe copia Scripturarum 
sanctarum, pascimur apertis, exercemur obscuris. Illinc famis expellitur, 
hinc fastidium. Quia ergo non est dictum, Peccatum nullum habent [haberent], 
non perturbemur cum
peccatores Judaeos, etiamsi Dominus non venisset, agnoscimus. Sed tamen 
quia dictum est, Si non venissem peccatum non haberent, inde necesse est, 
etiam si non omne, aliquod tamen eos ex adventu Domini quod non habebant 
contraxisse peccatum. Illud ipsum profecto est quod in praesentem sibi 
loquentem non crediderunt, eumque inimicum deputantes, quoniam vera dicebat, 
insuper occiderunt. Hoc peccatum tam magnum et horrendum, si non venisset 
et locutus eis fuisset, utique non haberent. Sicut ergo ibi cum audivimus, 
Peccatum non haberent, non omne, sed aliquod peccatum intelligimus: ita 
in hodierna lectione cum audivimus, Spiritus blasphemia non remittetur, 
non omnem blasphemiam, sed quamdam; et cum audissemus, Qui dicit verbum 
contra
Spiritum sanctum, non remittetur ei, non omne verbum, sed quoddam [verbum] 
intelligere debemus. Nam et hoc ipsum quod ait, Spiritus autem blasphemia 
non remittetur, utique non omnis spiritus, sed Spiritus sancti blasphemiam 
necesse est intelligamus. Quod etsi planius alibi non diceret, quis tam 
vecors esset ut aliud intelligeret? Secundum hanc regulam locutionis et 
aliud [illud] accipitur: Nisi quis renatus fuerit, Ex aqua et Spiritu. 
Non enim ait ibi, Et Spiritu sancto, et tamen hoc intelligitur. Nec quoniam 
dixit, Ex aqua et Spiritu, omnem spiritum quisquam intelligere cogitur. 
Quocirca cum audis, Spiritus autem blasphemia non remittetur, sicut non 
omnem spiritum, ita non omnis spiritus blasphemiam oportet accipias. Audire 
jam velle vos video, quoniam
non est omnis, quaenam sit illa blasphemia Spiritus quae non remittetur; 
et quod sit verbum, quoniam non est omne, quod si dictum fuerit contra 
Spiritum sanctum, non remittetur neque in hoc saeculo neque in futuro. 
Jam et ego olim dicerem [vellem dicere] quod intentissime exspectatis audire; 
sed tolerate aliquantas majoris diligentiae moras, donec adjuvante Domino 
totum quod occurrit expediam. Alii quippe duo evangelistae Marcus et Lucas, 
cum de hac re loquerentur, non dixerunt, blasphemiam, seu verbum, ut intelligeremus 
non omnem blasphemiam sed quamdam, nec verbum omne, sed quoddam. Quia ergo 
non potest omnis intelligi, ne paganis, Judaeis, haereticis omnique hominum 
generi qui diversis erroribus et contradictionibus suis blasphemant Spiritum
sanctum, spem remissionis, si se correxerint, auferamus, restat utique 
ut in eo quod scriptum est, Qui blasphemaverit in Spiritum sanctum non 
habet remissionem in aeternum, ille intelligatur qui non omni modo, sed 
eo modo blasphemaverit, ut ei nunquam possit ignosci. Sicut enim in eo 
quod dictum est, Deus neminem tentat, non omni, sed quodam tentationis 
modo Deus neminem tentare intelligendus est, ne falsum sit illud quod scriptum 
est, Tentat vos Dominus Deus vester, et ne Christum negemus Deum vel dicamus 
falsum Evangelium ubi legimus quod [quia] interrogabat discipulum tentans 
eum, ipse autem sciebat quid esset facturus. Est enim tentatio adducens 
peccatum, qua Deus neminem tentat,
et est tentatio probans fidem qua et Deus tentare dignatur. Ita cum audimus 
Qui blasphemaverit in Spiritum sanctum, non omne blasphemandi genus debemus 
accipere, sicut nec ibi omne tentandi. Item cum audimus Qui crediderit 
et baptizatus fuerit salvus erit, non utique intelligimus eo modo credentem 
quo et daemones credunt et contremiscunt, nec in eo numero baptizatos, 
in quo magus Simon 78 baptizari potuit, sed salvus esse non potuit. Sicut 
ergo cum diceret Qui crediderit et baptizatus fuerit salvus erit, non omnes 
credentes et baptizatos, sed quosdam intuebatur, in ea scilicet fide constitutos, 
quae Apostolo distinguente per dilectionem operatur. Ita cum dixit, Qui 
blasphemaverit in Spiritum sanctum non habet remissionem in aeternum, non 
omnem, sed
quemdam blasphemantis Spiritum sanctum intendebat reatum, quo quisquis 
fuerit obligatus nulla unquam remissione solvatur [solvetur]. Illud etiam 
quod ait, Qui manducat carnem meam et bibit meum sanguinem in me manet 
et ego in illo, quomodo intellecturi sumus? Nunquid etiam illos hic poterimus 
accipere de quibus dicit Apostolus, quod judicium sibi manducent et bibant 
cum ipsam carnem manducent et ipsum sanguinem bibant? Nunquid et Judas, 
magistri venditor et traditor impius, quamvis primum ipsum manibus ejus 
confectum sacramentum carnis et sanguinis ejus, cum caeteris apostolis 
[discipulis], sicut apertius Lucas evangelista declarat, manducaret et 
biberet, mansit in Christo, aut Christus in eo? Tam multi denique qui vel 
corde ficto carnem illam
manducant et sanguinem bibunt, vel cum manducaverint et biberint apostatae 
fiunt, nunquid manent in Christo, aut Christus in eis? Sed profecto est 
quidam modus manducandi illam carnem et bibendi illum sanguinem, quo modo 
qui manducaverit et biberit in Christo manet, et Christus in eo. Non ergo 
quocunque modo quisque [quisquam] manducaverit carnem Christi et biberit 
sanguinem Christi, manet in Christo, et in illo Christus, sed certo quodam 
modo: quem modum utique iste videbat, quando ista dicebat. Sic igitur et 
in eo quod ait, Qui blasphemaverit in Spiritum sanctum non habet remissionem 
in aeternum. Non quocunque modo blasphemaverit reus est hujus irremissibilis 
delicti, sed modo quoduam quem nos quaerere atque intelligere voluit qui 
hanc sententiam
veram terribilemque deprompsit. Pro captu nostro, quantum ista per speculum 
et in aenigmate, praesertim talibus quales adhuc sumus, videre conceditur. 
Insinuatur nobis in Patre auctoritas, et in Filio nativitas, in Spiritu 
sancto Patris Filiique communitas, in tribus aequalitas. Quod ergo commune 
est Patri et Filio, per hoc nos voluit [voluerunt] habere communionem, 
et inter nos et se, cum per illud donum nos colligere in unum quod ambo 
habent unum, hoc est per Spiritum sanctum Deum et donum Dei. In hoc enim 
Divinitati reconciliamur eaque delectamur. Nam quid nobis prodesset quidquid 
boni nossemus, nisi etiam diligeremus? Sicut autem veritate discimus, ita 
charitate diligimus ut et plenius
cognoscamus, et beati cognito perfruamur. Charitas porro diffusa est in 
cordibus nostris, per Spiritum sanctum qui datus est nobis, et quia peccatis 
alienabamur a possessione virorum bonorum, charitas cooperit multitudinem 
peccatorum. Est ergo Pater Filio veritati origo verax, et Filius de veraci 
Patre orta Veritas, et Spiritus [sanctus] a Patre bono et Filio bono effusa 
bonitas. Omnium est autem non impar divinitas [bonitas], nec separabilis 
unitas. Primo ergo in nos ad accipiendam vitam aeternam quae in novissimo 
dabitur de bonitate Dei munus, venit ab initio fidei remissio peccatorum, 
per quod beneficium eruimur de potestate tenebrarum, et princeps hujus 
mundi mittitur foras a fide nostra qui operatur in filiis infidelitatis, 
nulla vi alia, nisi societate et obligatione
peccati. In Spiritu enim sancto, quo in unum Dei populus congregatur, ejicitur 
spiritus immundus, qui in seipsum dividitur [divisus est]. Contra hoc donum 
gratuitum, contra istam Dei gratiam, loquitur cor impoenitens. Ipsa ergo 
impoenitentia est Spiritus blasphemia quae non remittetur neque in hoc 
saeculo neque in futuro. Contra enim Spiritum sanctum quo baptizantur quorum 
peccata omnia dimittuntur, et quem accepit Ecclesia ut cui dimiserit peccata 
dimittatur [dimittantur] ei, verbum valde malum et nimis impium, sive cogitatione 
sive etiam lingua sua dicit, quem patientia Dei cum ad poenitentiam adducat, 
ipse secundum duritiam cordis sui et cor impoenitens thesaurizat sibi iram 
in die irae et revelationis justi judicii Dei, qui reddet unicuique secundum
[juxta] opera ejus. Haec ergo impoenitentia (sic enim uno aliquo nomine 
possumus utcunque appellare et blasphemiam et verbum contra Spiritum sanctum, 
quod remissionem non habet in aeternum), haec, inquam, impoenitentia, contra 
quam clamabat et praeco et Judex dicentes: Poenitentiam agite, appropinquavit 
enim regnum coelorum: contra quam Dominus Deus os evangelicae praedicationis 
aperuit, et contra quam ipsum Evangelium in toto orbe praedicandum esse 
praedixit; ubi posteaquam resurrexit a mortuis ait discipulis suis: Oportebat 
pati Christum et resurgere a mortuis tertio die, et praedicari in nomine 
ejus poenitentiam et remissionem peccatorum per omnes gentes incipientibus 
ab Hierusalem. Haec omnino impoenitentia non habet remissionem neque in
hoc saeculo neque in futuro, quia poenitentia imperat [impetrat] remissionem 
in hoc saeculo quae valeat in futuro. Sed ista impoenitentia vel cor impoenitens 
quandiu quisque in hac carne vivit non potest judicari. De nullo enim desperandum 
est, quandiu patientia Dei ad poenitentiam adducit, nec de hac vita rapit 
impium qui non vult mortem impii quantum ut revertatur et vivat. Paganus 
est hodie, unde scis utrum sit futurus crastino Christianus? Judaeus est 
infidelis hodie, quid si cras credat in Christum? Haereticus est hodie, 
quid si cras sequitur [sequatur] catholicam veritatem? Schismaticus est 
hodie, quid si cras amplectitur [amplectatur] catholicam pacem? Quid si 
isti quos in quocunque genere erroris notas,
et tanquam desperatissimos modo damnas, antequam finiant istam vitam agunt 
[agant] poenitentiam et inveniunt [inveniant] veram vitam? Proinde, fratres, 
etiam ad hoc vos admoneat quod ait Apostolus: Nolite ante tempus quidquam 
judicare. Haec enim blasphemia Spiritus cui nunquam est ulla remissio (quam 
non omnem, sed quamdam intelligimus, eamque perseverantem duritiam cordis 
impoenitentis vel diximus, vel invenimus, vel etiam quantum existimamus, 
ostendimus) non potest in quoquam, sicut diximus, dum adhuc in hac vita 
est, deprehendi. Quod non ideo videatur absurdum, quia cum homo usque in 
finem hujus vitae in dura impoenitentia perseverans, diu multumque loquatur 
adversus hanc gratiam Spiritus sancti, Evangelium tamen tam longam
contradictionem cordis impoenitentis, quasi breve aliquod verbum appellavit, 
dicens: Quicunque dixerit verbum contra Filium hominis remittetur ei, qui 
autem dixerit contra Spiritum sanctum non remittetur ei neque in hoc saeculo 
neque in futuro. Haec enim quamvis prolixa sit et plurimis verbis contexta 
et producta blasphemia, solet tamen Scriptura etiam multa verba verbum 
appellare. Neque enim [unum] verbum locutus est quicunque propheta, et 
tamen sic legitur: Verbum quod factum est ad illum vel illum prophetam. 
Et Apostolus, Presbyteri, inquit, duplici honore honorentur, maxime qui 
laborant in verbo et doctrina, non ait in verbis, sed in verbo; et sanctus 
Jacobus: Estote, inquit, factores verbi, et non auditores tantum; non ait 
et ipse verborum
sed verbi, quamvis tam multa verba de Scripturis 79 sanctis in ecclesia 
celebriter et solemniter legantur, dicantur, audiantur. Sicut ergo quantocunque 
tempore quisquis nostrum in praedicando Evangelio laboraverit, non verborum, 
sed verbi dicitur praedicator; et quantocunque tempore quisquis vestrum 
nostram praedicationem diligenter atque instanter audierit, non verborum, 
sed verbi audiendi studiosissimus nuncupatur: ita eo more quo Scriptura 
loquitur, et quae novit ecclesiastica consuetudo, quisquis universa sua 
vita qua istam gerit carnem, quantalibet longitudine protendatur, quaecunque 
verba vel ore, vel sola cogitatione locutus fuerit corde impoenitenti contra 
remissionem peccatorum quae fit in Ecclesia, verbum dicit contra Spiritum
sanctum. Ideo autem non solum verbum quod dictum fuerit contra Filium hominis, 
sed omne prorsus peccatum et blasphemia remittetur hominibus: quia ubi 
hoc peccatum non fuerit cordis impoenitentis contra Spiritum sanctum, quo 
in Ecclesia peccata solvuntur, cuncta alia dimittuntur. Quomodo autem hoc 
remittetur [dimittitur], quod etiam remissionem impedit aliorum? Omnia 
ergo dimittuntur eis, in quibus hoc non est quod nunquam dimittetur; in 
quibus autem est, quoniam hoc nunquam dimittitur nec alia dimittuntur, 
quia [omnium] remissio vinculo istius impeditur. Non ergo propterea quicunque 
dixerit verbum contra Filium hominis remittetur ei, qui autem dixerit contra 
Spiritum sanctum,
non remittetur, quia in Trinitate [Non ergo propterea quicunque dixerit 
contra Spiritum sanctum non remittetur ei, quia in Trinitate] major est 
Filio Spiritus sanctus, quod nullus unquam vel haereticus dixit: sed quoniam 
quisquis restiterit veritati et blasphemaverit veritatem, quod est Christus, 
etiam post tantam sui praedicationem apud homines, ut Verbum caro fieret 
et habitaret in nobis, quod est Filius hominis idem ipse Christus, si non 
dixerit verbum illud cordis impoenitentis contra Spiritum sanctum de quo 
dictum est, Qui non renatus fuerit ex aqua et Spiritu, et de quo item dictum 
est, Accipite Spiritum sanctum, si cui dimiseritis peccata, dimittuntur 
illi, id est si poenituerit eum, accipiet per hoc donum remissionem omnium 
peccatorum, simul et
hujus, quod verbum dixit contra Filium hominis, quia peccato ignorantiae, 
sive contumaciae, vel cujuscunque blasphemiae, non addidit peccatum impoenitentiae, 
contra donum Dei et gratiam regenerationis vel reconciliationis quae fit 
in Ecclesia in Spiritu sancto. Proinde nec illud sentiendum est, quod quidam 
putant, ideo remitti verbum quod dicitur contra Filium hominis, non remitti 
autem quod dicitur contra Spiritum sanctum, quia propter susceptam carnem 
factus est Filius hominis Christus, qua carne utique major est Spiritus 
sanctus, qui substantia propria aequalis est Patri et unigenito Filio secundum 
ejus divinitatem, secundum quam et ipse unigenitus Filius aequalis est 
Patri et Spiritui sancto. Nam si hoc propterea dictum esset, profecto de 
omni caetera
blasphemia taceretur, ut haec sola remissibilis videretur quae contra Filium 
hominis dicitur, quasi cum homo solus putatur. Cum vero praemissum sit, 
Omne peccatum et blasphemia remittetur hominibus, quod etiam apud alium 
evangelistam ita positum est, Omnia dimittentur filiis hominum peccata 
et blasphemiae quibus blasphemaverint; proculdubio et illa blasphemia quae 
contra Patrem dicitur, ista generalitate concluditur, et tamen haec sola 
irremissibilis definitur quae dicitur contra Spiritum sanctum. Nunquidnam 
et Pater formam servi accepit, qua major sit Spiritus sanctus? non utique; 
sed ideo post universalem commemorationem omnium peccatorum omnisque blasphemiae, 
eminentius voluit exprimere blasphemiam quae dicitur contra Filium hominis,
quia etiamsi illo peccato fuerint homines obligati quod commemoravit ubi 
ait: Si non venissem et locutus eis fuissem, peccatum non haberent: quod 
etiam in Evangelio secundum Joannem, valde grave ostendit esse peccatum 
ubi ait de Spiritu sancto, cum eum se missurum esse promitteret: Ille arguet 
mundum de peccato, et de justitia, et de judicio, de peccato quidem, quod 
non crediderunt in me; tamen si non dixerit illa cordis impoenitentis duritia 
verbum contra Spiritum sanctum, etiam hoc quod dictum est contra Filium 
hominis remittetur. Hic fortassis aliquis quaerat utrum tantummodo Spiritus 
sanctus peccata remittat, an et Pater et Filius? respondemus quod et Pater 
et Filius: ipse enim Filius de
Patre dicit, Si dimiseritis peccata hominibus, dimittet vobis [et] Pater 
vester peccata vestra; cui nos quoque dicimus in oratione dominica: Pater 
noster, qui es in coelis; atque inter caetera et hoc petimus dicentes, 
Dimitte nobis debita nostra. De se ipso autem ait: Ut sciatis quod habet 
Filius hominis potestatem in terra dimittendi peccata. Si ergo, inquis, 
et Pater et Filius et Spiritus sanctus peccata dimittunt, cur illa impoenitentia 
quae nunquam dimittetur tantummodo ad Spiritus blasphemiam dicitur pertinere, 
tanquam ille qui hoc impoenitentiae peccato fuerit obligatus, dono sancti 
Spiritus resistere videatur, quod eo dono fiat remissio peccatorum? Haec 
ita dicuntur ut tamen inseparabilis intelligatur operatio Trinitatis, ita 
ut cum operatio Patris dicitur, non
eam sine Filio et Spiritu sancto operari intelligatur, et cum operatio 
Filii, non sine Patre et Spiritu sancto, et cum operatio Spiritus sancti, 
non sine Patre et Filio: satis notum est recte credentibus, vel etiam ut 
possunt intelligentibus, et illud ideo dictum esse de Patre, Ipse facit 
opera, quod ab illo sit origo etiam operum, a quo est existentia cooperantium 
personarum, quia et Filius de illo natus est, et Spiritus sanctus principaliter 
de illo procedit, de quo natus est Filius, et cum quo illi communis est 
idem Christus [Spiritus]. Hinc est quod Dominus Jesus in Spiritu sancto 
daemones ejicit. Neque enim et solus hoc implere non poterat, atque illud 
adjutorium tanquam huic operi non sufficiens, assumebat: sed spiritum divisum 
in semetipsum
eo ipso Spiritu congruebat expelli quem Pater et Filius non divisum in 
semetipso [indivisi in semetipsis] communiter habent. Sic et peccata, quia 
praeter Ecclesiam non dimittuntur, in eo Spiritu dimitti oportebat, quo 
in unum Ecclesia congregatur. Denique si quemquam extra Ecclesiam suorum 
poeniteat peccatorum, et hujus tanti peccati quo alienum est ab Ecclesia 
Dei cor impoenitens habeat, quid ei prodest illa poenitentia cum isto solo, 
verbum dicat contra Spiritum sanctum, quo extraneus [extraneum] est: ab 
Ecclesia, quae accipit hoc donum ut in Spiritu sancto [accepit . . . ut 
in ea in Spiritu sancto] fiat remissio peccatorum? quam remissionem cum 
Trinitas faciat proprie, tamen ad Spiritum sanctum intelligitur pertinere. 
Ipse est enim Spiritus
adoptionis filiorum, in quo clamamus Abba pater, ubi et [ut ei] possimus 
dicere: Dimitte nobis debita nostra. Et in hoc cognoscimus, sicut Joannes 
apostolus ait: Quoniam Christus in nobis manet, de Spiritu quem dedit nobis. 
Ipse Spiritus testimonium reddit spiritui nostro, quia sumus filii Dei. 
Ad ipsum enim pertinet societas, qua efficimur unum corpus unici Filii 
Dei. Unde scriptum est: Si qua igitur exhortatio in Christo, si quod solatium 
charitatis, si qua societas Spiritus, propter hanc societatem, illi in 
quos primitus venit linguis omnium gentium sunt locuti, quia sicut per 
linguas constat [consociatior est societas] generis humani, sic oportebat 
per linguas omnium gentium significari istam societatem
filiorum Dei et membrorum Christi futuram in omnibus gentibus. Ut quemadmodum 
tunc ille apparebat accepisse Spiritum sanctum qui loquebatur 80 linguis 
omnium gentium: ita nunc ille se agnoscat accepisse Spiritum sanctum qui 
tenetur in vinculo pacis Ecclesiae [qui tenetur in vinculo pacis], quae 
diffunditur in omnibus gentibus. Unde dicit Apostolus: Studentes servare 
unitatem spiritus in vinculo pacis. Quod autem ipse sit Spiritus Patris, 
ipse Filius dicit: De Patre procedit. Et alio loco: Non enim vos estis 
qui loquimini, sed Spiritus Patris vestri qui loquitur in vobis. Quod vero 
ipse sit Spiritus Filii, Apostolus dicit: Misit Deus Spiritum Filii sui 
in corda nostra clamantem Abba pater, hoc est clamare facientem; nos enim 
clamamus, id est,
illo diffundente charitatem in cordibus nostris, sine qua inaniter clamat 
quicunque clamat. Unde item dicit: Quisquis autem Spiritum Christi non 
habet, hic non est ejus. Ad quem ergo in Trinitate proprie pertinet [pertineret] 
hujus communio societatis, nisi ad eum Spiritum qui est Patri Filioque 
communis? Neque enim habitat in quoquam Spiritus sanctus sine Patre et 
Filio, sicut nec Filius sine Patre et Spiritu sancto, nec sine illis Pater. 
Inseparabilis est quippe habitatio quorum inseparabilis est operatio, sed 
singillatim plerumque per creaturae significationes, non per suam substantiam 
demonstrantur: sicut sua temporum spatia syllabis occupantibus, separatim 
voce pronuntiantur, nec tamen a seipsis ullis intervallis momentisque temporum 
separantur; non
enim unquam dici possunt simul, cum esse non possint nisi semper simul, 
sed ut jam non semel diximus, ideo remissio peccatorum qua in se divisi 
spiritus evertitur et expellitur regnum, ideo societas unitatis Ecclesiae, 
extra quam non fit ipsa remissio peccatorum, tanquam proprium opus est 
Spiritus sancti, Patre sane et Filio cooperantibus, quia societas est quodammodo 
Patris et Filii ipse Spiritus sanctus. Nam Pater non communiter habetur 
Pater a Filio et Spiritu sancto, quia non est Pater amborum: et Filius 
non communiter habetur Filius a Patre et Spiritu sancto, quia non est Filius 
amborum: Spiritus autem sanctus communiter habetur a Patre et Filio, quia 
Spiritus est unus amborum. Quisquis igitur reus fuerit impoenitentiae contra 
Spiritum, in quo
unitas et societas communionis congregatur Ecclesiae, nunquam illi remittetur, 
quia hoc sibi claudit [clausit] ubi remittitur, et merito damnabitur cum 
spiritu qui in seipsum divisus est, divisus et ipse contra Spiritum [sanctum] 
qui in seipsum divisus non est. Ut de blasphemia Spiritus haec sententia 
diceretur causa exstitit ex commemoratione spiritus immundi, qui in seipsum 
divisus est. Dictum enim erat de Domino, quod in principe daemoniorum ejiceret 
daemones. Ipse se Dominus ait in Spiritu sancto ejicere daemones, ut Spiritus 
qui non est in se divisus, eum qui in se divisus est vincat atque ejiciat: 
ille autem homo in ejus perditione remaneat, qui in hujus qui in se divisus 
non est pacem per impoenitentiam transire
detrectat. Hoc enim Marcus narrat: Amen dico vobis, quoniam omnia dimittuntur 
filiis hominum peccata et blasphemiae quibus blasphemaverint, qui autem 
blasphemaverit in Spiritum sanctum, non habebit remissionem in aeternum, 
sed reus erit aeterni delicti. Haec verba Domini cum dixisset, sua deinde 
conjunxit dicens, Quoniam dicebant, spiritum immundum habet, ut ostenderet 
hinc fuisse exortam causam ut hoc diceret, eo quod dixerunt [dixissent] 
eum in Beelzebub principe daemoniorum daemones pellere, non quia ipsa esset 
blasphemia quae non remittitur, cum et haec remittatur si recta poenitentia 
consequatur; sed quod hinc, ut dixi, causa exstitit, ut a Domino illa sententia 
proferretur, facta mentione spiritus immundi quem adversus seipsum Dominus
divisum ostendit propter Spiritum sanctum, qui non solum adversus se divisus 
non est, sed etiam quos colligit efficit indivisos, peccata quae adversus 
se divisa sunt dimittendo, eosque mundatos inhabitando. Nam etsi quisquam 
ita sit contrarius veritati, ut Deo loquenti non in prophetis, sed in unico 
Filio, cum propter nos eum, ut nobis in eo loqueretur, Filium hominis esse 
voluit, reluctetur; remittetur ei cum poenitendo conversus fuerit ad Dei 
benignitatem, qui cum mortem impii nollet, quantum ut revertatur et vivat, 
dedit Ecclesiae Spiritum sanctum, ut cuicunque in eo peccata dimitteret, 
dimitterentur ei. Qui vero huic dono extiterit inimicus, ut non illud per 
poenitentiam petat, sed ei per impoenitentiam contradicat, fit irremissibile, 
non quodcunque
peccatum, sed contempta vel etiam oppugnata ipsa remissio peccatorum; atque 
ita dicitur verbum contra Spiritum sanctum, cum ex dispersione ad congregationem 
nunquam venitur, quae ad remittenda peccata accepit Spiritum sanctum. Ad 
quam congregationem etiamsi per malum clericum, sed tamen catholicum ministrum, 
reprobum et fictum aliquis accesserit corde non ficto, in ipso Spiritu 
sancto remissionem accipit peccatorum: qui Spiritus sanctus in sancta Ecclesia, 
etiam isto tempore quo velut area cum palea trituratur, sic operatur, ut 
nullius veram confessionem aspernetur, nullius simulatione fallatur, atque 
ita reprobos fugiat, ut etiam per eorum ministerium probos colligat. Unum 
ergo sufffugium est, ne sit irremissibilis blasphemia, ut cor
impoenitens caveatur, nec aliter poenitentia prodesse credatur nisi ut 
teneatur Ecclesia, ubi remissio peccatorum datur et societas Spiritus in 
vinculo pacis custoditur.
          CAPUT CXXV. De his qui quotidie et de his qui perraro communicant, 
vel etiam de his qui in coena Domini post communem cibum Eucharistiam sumunt; 
ex libro primo ad Inquisitiones Januarii.
Dixerit aliquis, non quotidie accipiendam Eucharistiam. Quaesieris quare? 
Quoniam, inquit, eligendi sunt dies quibus purius homo continentiusque 
vivit, quo ad tantum sacramentum dignus accedat. Qui enim manducaverit 
indigne, judicium sibi manducat
et bibit. Alius contra. Imo, inquit, si tanta est plaga peccati atque impetus 
morbi, ut medicamenta talia differenda sint, auctoritate antistitis debet 
quisque ab altario removeri, ad agendam poenitentiam, et eadem auctoritate 
reconciliari. Hoc est enim indigne accipere, si eo tempore accipiat quo 
debet agere poenitentiam, non ut arbitrio suo cum libet, vel auferat se 
communioni, vel reddat. Caeterum si peccata tanta non sunt, ut excommunicandus 
quisque homo judicetur, non se debet a quotidiana medicina dominici corporis 
separare. Rectius inter eos fortasse quispiam dirimit litem, qui monet 
ut praecipue in Christi pace permaneant. Faciat autem unusquisque quod 
secundum fidem suam pie credit esse faciendum. Neuter enim eorum exhonorat 
corpus et sanguinem
Domini, sed saluberrimum sacramentum certatim honorare contendant. Neque 
enim litigaverunt inter se, aut quisquam eorum se alteri praeposuit Zacheus 
et ille Centurio, cum alter eorum gaudens in domum suam susceperit Dominum, 
alter dixerit: Non sum dignus ut sub tectum meum intres: ambo Salvatorem 
honorificantes diverso et quasi contrario modo, ambo peccatis miseri, ambo 
misericordiam consecuti. Valet etiam ad hanc similitudinem quod in primo 
populo unicuique fidelium manna secundum propriam voluntatem in ore sapiebat: 
sic uniuscujusque in corde Christiani sacramentum illud quo subjugatus 
est mundus. Nam et ille honorando non audet quotidie sumere, et ille honorando 
non audet ullo die 81 praetermittere. Contemptum solum non vult
cibus [ille] iste sicut Manna fastidium. Inde enim et Apostolus indigne 
dicit acceptum ab eis, qui hoc non discernebant a caeteris cibis veneratione 
singulariter debita. Continuo quippe cum dixisset, Judicium sibi manducat 
et bibit, addit ut diceret, Non dijudicans corpus Domini, quod satis ipso 
loco in Epist. ad Corinth. I, si diligenter attendatur, apparet. Sit aliquis 
peregrinus in eo forte loco ubi perseverantes in observatione Quadragesimae, 
nec quinta sabbati lavant relaxantve jejunium: Non, inquit, hodie jejunabo. 
Quaeritur causa? Quia non fit, inquit, in patria mea. Quid aliud [ille] 
iste, nisi consuetudinem suam consuetudini alterius praeponere conatur? 
Non enim mihi de Libro Dei [haec] hoc recitaturus est. Aut universae [quacumque] 
dilatatur Ecclesiae plena
voce certabet, aut ostendet illum contra fidem facere, se autem secundum 
fidem moresque hinc optimos, aut illum violare, aut se custodire convincet. 
Violant sane quietem et pacem [suam], de superflua quaestione rixando. 
Mallem tamen in rebus hujusmodi, ut et ille in hujus, et hic in illius 
patria ab eo quod caeteri faciunt non abhorreret. Si vero etiam in aliena 
patria cum peregrinaretur, ubi major et frequentior et ferventior est populus 
Dei, vidit, verbi gratia, bis offerri quinta sabbati hebdomadae ultimae 
Quadragesi mae, et mane et ad vesperam, veniensque in patriam suam ubi 
in fine diei mos est offerri, male atque illicite fieri contendat, quoniam 
alibi aliter ipse viderit, puerilis est iste sensus cavendus in nobis, 
tolerandus
et corrigendus in nostris.-- Ex eodem lib. I, ad Inquisitiones ejusdem 
Januarii. --His enim causis, id est, aut propter fidem, aut propter mores, 
vel emendari oportet quod perperam fiebat, vel institui quod non fiebat. 
Ipsa quippe mutatio consuetudinis, etiam quae utilitate adjuvat, novitate 
perturbat. Quapropter quae utilis non est, perturbatione infructuosa et 
consequenter noxia est. Nec ideo putari debet, institutum esse multis locis, 
ut illa die post refectionem offeratur, quia scriptum est, Identidem et 
calicem post coenam dicens, etc.: ipsam enim potuit appellare coenam, quod 
jam corpus acceperant, ut deinde calicem acciperent. Apostolus namque alibi 
dicit, Convenientibus ergo vobis in unum, non est dominicam coenam manducare, 
hanc
ipsam acceptionem eucharistiae, dominicam coenam vocans, illud magis movere 
potuit homines, ut jam refecti, die illo vel offerrent, vel sumerent eucharistiam, 
quod in Evangelio dicitur: Cum autem illi manducarent, accepit Jesus panem 
et benedixit; cum etiam superius dixisset: Cum sero autem factum esset, 
recumbebat cum duodecim, et manducantibus eis dixit: Quoniam unus ex vobis 
tradet me. Postea enim tradidit sacramentum, et liquido apparet quando 
primum acceperunt discipuli corpus et sanguinem Domini, non eos accepisse 
jejunos. Numquid tamen propterea calumniandum est universae Ecclesiae, 
quod a jejunis semper accipitur? Ex hoc enim placuit Spiritui sancto ut 
in honorem tanti sacramenti in os Christiani prius dominicum corpus intraret,
quam [exteri] caeteri cibi, nam ideo per universum orbem mos iste servatur. 
Neque enim quia id post cibos dedit Dominus, propterea pransi aut coenati 
fratres, ad illud sacramentum accipiendum convenire [debent] debebunt, 
aut sicut illi faciebant, quos Apostolus arguit et emendavit, mensis suis 
ista miscere. Nam Salvator quo vehementius commendaret mysterii illius 
altitudinem, ultimum hoc voluit altius infigere cordibus et memoriae discipulorum, 
a quibus ad passionem disgressurus erat: et ideo non praecepit quo ordine 
deinceps sumeretur, ut Apostolis per quos Ecclesiam dispositurus erat, 
servaret hunc locum. Nam si hoc ille monuisset, ut post cibos alios semper 
acciperetur, credo quod eum morem nemo variasset. Cum vero ait Apostolus 
de hoc sacramento loquens,
Propter quod, fratres, cum convenitis ad manducandum, invicem exspectate; 
si quis esurit, domi manducet, ut non ad judicium conveniatis: statim subtexuit: 
Caetera autem cum venero ordinabo. Unde intelligi datur, quia multum erat 
ut in Epistola totum illud agendi ordinem insinuaret, quem universa per 
orbem servat Ecclesia ab ipso ordinatum esse, quod nulla morum diversitate 
variatur.
          CAPUT CXXVI. Quid sibi velit in celebratione Paschae observatio 
Sabbati et Lunae, et de Quadragesima, vel de consonantia Pentecoste cum 
die legis datae, ex libro secundo ad eumdem Januarium.
Quaeris quae causa sit, cur anniversarius dies celebrandae Dominicae passionis, 
non ad eumdem redeat
[anni diem] diem, sicut dies qua traditur natus, et deinde subjungis: Si 
hoc [sit] fit propter Sabbatum et Lunam, quid sibi velit in hac re observatio 
Sabbati et Lunae? Hic primum oportet ut noveris diem Natalis Domini, non 
in sacramento celebrari, sed tantum in memoriam revocari, quod natus sit. 
Ac per hoc nihil opus erat, nisi revolutum diem anni, quo ipsa res acta 
est festa devotione signari. Sacramentum est autem in aliqua celebratione, 
cum rei gestae commemoratio ita fit, ut aliquid etiam significare intelligatur, 
quod sancte accipiendum est. Eo itaque modo agimus Pascha, ut non solum 
quod [gestum] factum est in memoriam revocemus, id est, quod mortuus est 
Christus et resurrexit, sed etiam caetera quae circa ea attestantur,
ad sacramenti significationem non omittamus. Quia enim sicut dicit Apostolus, 
Mortuus est propter delicta nostra, et resurrexit propter justificationem 
nostram, transitus quidam de morte ad vitam, in illa passione et resurrectione 
Domini sacratus est. Nam etiam vocabulum ipsum quod pascha dicitur non 
Graecum sicut vulgo videri solet, sed Hebraeum esse dicunt, qui utramque 
linguam noverunt. Neque enim a passione, quoniam πάθειν in Graeco dicitur, 
pati, sed ab eo quod transitur, ut dixi, [de] a morte ad vitam, Hebraeo 
verbo res appellata est, in quo eloquio, transitus dicitur, sicut perhibent 
qui haec sciunt. Quod voluit et ipse Dominus tangere cum ait, Qui credit 
in me, transiet a morte in vitam; et maxime idem Evangelista
hoc intelligitur exprimere voluisse, cum decelebraturo Domino Pascha cum 
discipulis suis ubi coenam eis mysticam dedit: Cum vidisset, inquit, Jesus 
quia venit hora, ut transiret ex hoc mundo ad patrem. Transitus ergo de 
hac vita mortali in aliam vitam immortalem, hoc est enim, de morte ad vitam, 
in passione et resurrectione Domini commendatur. Hic transitus a nobis 
modo agitur per fidem, quae nobis est in remissionem peccatorum, in spem 
vitae aeternae diligentibus Deum et proximum, quia fides per dilectionem 
operatur, et justus ex fide vivit. Spes autem quae videtur, non est spes. 
Quod [enim] autem videt quis, quid sperat? si autem quod non videmus speramus, 
per patientiam exspectamus: secundum hanc fidem, spem et dilectionem, qua 
coepimus esse
sub gratia. Jam commortui sumus cum Christo et consepulti illi per baptismum, 
sicut dicit Apostolus: Quia et vetus homo noster, simul concrucifixus est 
cruci cum illo, et resurreximus cum illo, quia et simul nos excitavit, 
et simul sedere fecit in coelestibus. Unde est illa exhortatio: Quae sursum 
sunt sapite, non quae super terram: sed quod sequitur 82 et dicit: Mortui 
enim estis, et vita vestra abscondita est cum Christo in Deo, cum Christus 
apparuerit vita vestra, tunc et vos apparebitis cum ipso in gloria; satis 
indicat quid velit intelligi, quia tunc transitus noster de morte ad vitam, 
qui fit per fidem, spe peragitur futurae, in fine resurrectionis et gloriae, 
cum corruptibile hoc, id est caro ista in qua
gemmus, modo induet incorruptionem, et mortale hoc induerit immortalitatem. 
Nunc enim jam quidem habemus per fidem primitias spiritus, sed adhuc in 
nobismetipsis ingemiscimus adoptionem exspectantes, redemptionem corporis 
nostri. Restat utique redemptio corporis nostri, quam exspectantes, in 
nobismetipsis ingemiscimus. Unde est illud: Spe gaudentes, in tribulatione 
patientes. Haec igitur innovatio vitae nostrae et quidam transitus de morte 
ad vitam qui fit primo per fidem, ut in spe gaudeamus, et in tribulatione 
patientes simus, dum adhuc exterior homo noster corrumpitur, sed interior 
renovatur de dei in diem. Propter ipsum initium novae vitae, propter novum 
hominem, quem jubemur induere, et exuere veterem; expurgantes vetus fermentum, 
ut simus
nova conspersio, quoniam Pascha nostrum immolatus est Christus. Propter 
hanc ergo vitae novitatem, primus mensis in anni mensibus, celebrationi 
huic attributus est. Nam ipse dicitur et mensis novorum. Quia vero in toto 
tempore saeculi, nunc tertium tempus apparuit, ideo resurrection triduana 
est. Primum enim tempus est ante legem, secundum sub lege, tertium sub 
gratia, ubi jam manifestatio est sacramenti prius occulti in prophetico 
aenigmate. Hoc ergo et in lunari numero significatur. Quia enim septenarius 
numerus solet in Scripturis ad quamdam perfectionem mysticus apparere, 
tertia hebdomada Lunae Pascha celebratur, qui dies occurrit, a quartadecima 
in vicesimam primam. Est illic et aliud sacramentum, quod si tibi obscurum 
fuerit, quia in talibus inquisitionibus minus eruditus es, non contristeris, 
nec ideo
me putes esse meliorem, quia haec in studiis puerilibus didici: qui enim 
gloriatur, in Domino, glorietur.-- Ex alio opere. --Duae sunt de luna opiniones 
probabiles: harum autem quae vera sit, aut non omnino, aut difficillime 
arbitror posse hominem scire. Cum enim quaeritur unde lumen habeat, alii 
dicunt suum habere, sed globum ejus dimidium lucere, dimidium autem obscurum 
esse; dum autem movetur in circulo suo eamdem partem qua lucet, paulatim 
ad terras converti, ut videri a nobis possit, et ideo prius quasi corniculatam 
apparere. Nam et si facias pilam ex dimidia parte candidam et ex dimidia 
obscuram: si eam partem quae obscura est ante oculos habeas, nihil candoris 
vides, et cum coeperis illam candidam partem ad oculos convertere, si paulatim
facias, primo cornua candoris videbis, deinde paulatim crescit, donec tota 
pars candens opponatur oculis et nihil obscurae alterius partis videatur. 
Quod si perseveres adhuc paulatim convertere, incipit obscuritas apparere, 
et candor minui, donec iterum ad cornua redeat, et postremo totus ab oculis 
avertatur, ac rursus obscura illa pars sola possit videri: quod fieri dicunt, 
cum lumen lunae videtur crescere usque ad quintamdecimam lunam, et rursus 
usque ad tricesimam minui et redire ad cornua, donec penitus nihil in ea 
lucis appareat. Secundum hanc opinionem luna in allegoria significat Ecclesiam, 
quod ex parte spiritali lucet Ecclesia: ex parte autem carnali obscura 
est, et aliquando spiritalis pars
in bonis operibus apparet hominibus, aliquando autem in conscientia latet, 
ac Deo tantummodo nota est, cum solo corpore apparet hominibus, sicut contingit 
cum oramus in corde, et quasi nihil agere videamur, dum non ad terram, 
sed sursum cor habere jubemur ad Dominum. Alii autem dicunt non habere 
lunam lumen proprium, sed a sol illustrari, sed quando cum illo est, eam 
partem ad nos habere qua non illustratur, et ideo nihil in ea lucis videri, 
cum autem incipit ab illo recedere illustrari, ab ea etiam parte quam habet 
ad terram, et necessario incipere a cornibus, donec fiat quintadecima contra 
solem; tunc enim sole occidente oritur, ut quisquis occidentem solem observaverit 
cum eum coeperit non videre conversus ad orientem lunam surgere videat,
atque inde ex alia parte, cum coeperit propinquare, illam partem ad nos 
convertere, qua non illustratur donec ad cornua redeat atque inde omnino 
non appareat, quia tunc illa pars quae illustratur, sursum est ad coelum, 
ad terram autem, illa quam irradiare sol non potest. Ergo et secundum hanc 
opinionem luna intelligitur Ecclesia, quod suum lumen non habeat, sed ab 
unigenito Dei Filio, qui multis locis in sanctis Scripturis allegorice 
sol appellatus est illustratur. Quem nescientes et cernere non valentes 
haeretici quidam ad istum solem corporeum et visibilem, quod commune lumen 
est carnis hominum atque muscarum, sensus simplicium conantur avertere, 
et nonnullorum avertunt, qui quandiu non possunt interiorem lucem veritatis 
mente contueri,
simplici fide catholica contenti esse nolunt, quae una parvulis salus est, 
et quo uno lacte ad firmitatem solidioris cibi certo robore pervenitur. 
Quaelibet ergo duarum istarum opinionum vera sit, illud certe manifestum 
est, et cuivis advertenti facile cognitum, quod luna non augeatur ad oculos 
nostros, nisi a sole recedendo, neque minuatur nisi ad solem ex alia parte 
propinquando. Attende nunc quod in Proverbiis legimus: Sapiens sicut sol 
permanet, stultus autem sicut Luna mutatur. Et quis est sapiens qui permanet, 
nisi sol ille justitiae, de quo dicitur, Ortus est mihi justitiae sol, 
et quem sibi non fuisse ortum in die novissima plangentes impii, dicturi 
sunt: Et justitiae lumen non illuxit nobis, et sol non ortus est nobis? 
Nam istum carnis oculis visibilem
solem oriri facit super bonos et malos Deus, qui etiam pluit super justos 
et injustos. Ducuntur autem semper ex rebus visibilibus ad invisibilia 
congruae similitudines. Quis ergo esf ille stultus, qui tanquam luna mutatur, 
nisi Adam in quo omnes peccaverunt? Anima quippe humana recedens a sole 
justitiae, ab illa scilicet interna contemplatione incommutabilis veritatis, 
omnes vires suas in terrena convertit, et eo magis magisque obscuratur 
in interioribus ac superioribus suis: sed cum redire coeperit ad illam 
incommutabilem sapientiam, quanto magis ei propinquat affectu pietatis, 
tanto magis exterior homo corrumpitur, sed interior renovatur de die in 
diem, omnisque lux illa ingenii quae ad inferiora vergebat
ad superiora convertitur, et a terrenis quodammodo aufertur, ut magis magisque 
huic saeculo moriatur, et vita ejus abscondatur cum Christo in Deo. Mutatur 
ergo in deterius ad exteriora progrediens, et in vita sua projiciens intima 
sua, et hoc terrae, id est eis qui terrena sapiunt melius videtur, cum 
laudatur peccator in desideriis animae suae, et qui iniqua gerit, benedicitur. 
Mutatur autem in melius cum intentionem suam et gloriam a ferrenis, quae 
in hoc saeculo apparent paulatim avertit, et ad superiora [et superiora 
ab inferioribus convertit] atque interiora convertit, et hoc terrae, id 
est eis qui terrena sapiunt deterius videtur. Unde illi impii postremo 
infructuosam agentes poenitentiam etiam hoc inter multa dicturi sunt: Hi 
sunt quos aliquando habuimus
in risum et in similitudinem improperii. Nos insensati vitam illorum aestimabamus 
insaniam. Ac per hoc 83 Spiritus sanctus de visibilibus ad invisibilia, 
et de corporalibus ad spiritalia sacramenta similitudinem ducens, transitum 
illum, de alia vita in aliam vitam quod Pascha nominatur, a quartadecima 
luna voluit observari, ut non solum propter tempus tertium, quod supra 
commemoravi, quia inde incipit hebdomada tertia, sed etiam propter ipsam 
conversionem ab exterioribus ad interiora, de luna similitudo assumeretur, 
usque ad vicesimam vero et primam propter ipsum numerum septenarium, quo 
universitatis significatio saepe figuratur, qui etiam ipsi Ecclesiae tribuitur, 
propter instar universitatis. Ideo Joannes apostolus in Apocalypsi ad
septem scribit Ecclesias. Ecclesia vero adhuc in ista mortalitate carnis 
constituta, propter ipsam mutabilitatem lunae nomine, in Scripturis [signatur] 
significatur. Unde est illud: Para verunt sagittas suas in pharetra, ut 
sagittent in obscura luna rectos corde. Prius enim quam fiat illud quod 
dicit Apostolus, Cum Christus apparuerit vita vestra, tunc et vos cum [ipso] 
illo apparebitis in gloria, obscura videtur Ecclesia in tempore peregrinationis 
suae, inter multas iniquitates gemens, et tunc sunt timendae insidiae fallacium 
seductorum, quas nomine sagittarum intelligi voluit. Unde alio loco propter 
nuntios fidelissimos veritatis, quos ubique parit Ecclesia, dicitur Luna 
testis in coelo fidelis. Et cum de regno Domini psalmista [cantaret] caneret, 
Orietur, inquit, in diebus ejus justitia et
abundantia pacis, quoad usque interficiatur luna, id est abundantia pacis, 
in tantum crescet, donec omnem mutabilitatem mortalitatis absumat. Tunc 
novissima inimica destruetur mors, et quidquid nobis resistit ex infirmitate 
carnis, unde nobis perfecta pax nondum est, consumetur omnino, cum corruptibile 
hoc induerit incorruptionem, et mortale hoc induerit immortalitatem. Unde 
et illius civitatis muri, quae Hiericho appellatur, quae in Hebraeo eloquio, 
luna, interpretari dicitur, septimo circuitu circumacta Testamenti arca, 
corruerunt. Quid enim nunc [aliud] agit annuntiatio regni coelorum, quam 
circumactio arcae significavit, nisi ut omnia munimenta mortalis vitae, 
id est omnis spes hujus saeculi, quae resistit
spei futuri saeculi, in dono septenario Spiritus sancti, per liberum arbitrium 
destruatur? Ob hoc enim circumeunte arca, non impulsu violento illi muri, 
sed sponte ceciderunt. Sunt et alia testimonia Scripturarum, quae nobis 
ingerunt per commemorationem lunae Ecclesiae significationem quae in ista 
mortalitate ab illa Hierusalem, cujus cives sancti angeli, in aerumnis 
et laboribus peregrinatur. Non ideo tamen putare debent stulti qui nolunt 
in melius commutari adoranda esse ista luminaria, quia ducitur ex eis aliquando 
similitudo, ad divina mysteria figuranda; ex omni enim creatura ducitur. 
Nec ideo in sententiam damnationis debemus irruere, quae ore Apostolico 
de quibusdam profertur, qui coluerunt et servierunt creaturae potius quam 
Creatori, qui
est benedictus in saecula. Sicut enim non adoramus pecora, quamvis dictus 
sit [Christus] et Agnus et Vitulus, nec feram, quia dictus sit Leo de tribu 
Juda, nec lapides, quia Petra erat Christus, nec montem Sion, quia in ipso 
figuratur Ecclesia; sic nec solem nec lunam, quamvis ex ea coelesti creatura, 
sicut ex multis terrestribus sacramentorum figurae, ad informationes mysticas 
assumuntur. Non igitur nos de sole et luna annuis menstruisve temporibus 
actionum nostrarum eventa conjicimus, ne in vitae humanae periculosissimis 
tempestatibus tanquam in scopulos miserae [servitutis] servitute illisi, 
a libero arbitrio naufragemus: sed ad rem sacrate significandam, similitudines 
aptas religiosissima devotione suscipimus, sicut de caetera creatura, de 
ventis, de mari, de
terra, de volatilibus, de piscibus, de pecoribus, de arboribus, de hominibus, 
ad sermonem quidem multipliciter, ad celebrationem vero sacramentorum jam 
christiana libertate parcissime; sicut de aqua, de frumento, de vino, de 
oleo. In servitute autem veteris populi multa etiam celebrari imperata 
sunt, quae nobis tantummodo intelligenda traduntur. Sed quantum intersit 
inter observationes siderum, ad aerias qualitates accommodatas, sicut agricolae, 
vel nautae observant: aut ad notandas partes mundi, cursumque aliquo et 
alicunde dirigendum, quod gubernatores navium faciunt, et hi qui per solitudines 
arenosas in interiora Austri, nulla certa semita [vel recta] gradiuntur; 
aut [cum ad aliquid] aliquid in doctrina utili figurate significandum, 
fit nonnullorum
siderum aliqua commemoratio; quantum ergo intersit inter has utilitates 
et vanitates hominum, ad hoc observantium sidera, ut nec aeris qualitates, 
nec regionum vias, nec solos temporum numeros, nec spiritalium similitudines, 
sed quasi fatalia rerum jam eventa perquirant, quis non intelligat? Sed 
jam deinceps videamus cur etiam id observetur, cum Pascha [celebratur] 
celebramus ut Sabbatum occurrat. Hoc enim [proprium] proximum Christianae 
religionis est. Nam Judaei tantummodo mensem novorum et lunam observant, 
a quartadecima usque ad vicesimam primam. Sed quia illud eorum Pascha quo 
passus est Dominus ita occurrit ut inter mortem ejus et resurrectionem 
medius esset Sabbati
dies, addendum Patres nostri censuerunt, ut et nostra festivitas a Judaeorum 
festivitate distingueretur, et quod non frustra factum esse credendum est, 
ab illo qui est ante tempora, et per quem facta sunt tempora, et qui venit 
in plenitudine temporum, et qui potestatem habebat ponendi animam suam 
et iterum recipiendi eam, et ideo non fatalem, sed opportunam sacramento, 
quod commendare instituerat, horam exspectabat cum diceret, Nondum venit 
hora mea, ut in anniversaria passionis celebratione a posteris servaretur. 
Quod enim nunc, ut superius dixi, fide ac spe [gerimus] peregrinamur, atque 
ut ad id perveniamus dilectione satagimus, requies est quaedam ab omni 
labore omnium molestiarum sancta atque perpetua: in [eadem] eam nobis ex 
hac
vita fit transitus, quem Dominus noster Jesus Christus sua passione [demonstrare] 
praemonstrare et consecrare dignatus est. Inest autem in illa requie non 
desidiosa segnitia, sed quaedam ineffabilis tranquillitas actionis otiosae. 
Sic enim ab hujus vitae operibus, in fine requiescitur, ut in alterius 
vitae actione gaudeatur. Sed quia talis actio in Dei laude agitur, sine 
labore membrorum, sine angore curarum, non ad [eam] eadem sic transitur 
per quietem, ut ipsi [labor] labori succedat, id est non sic esse incipit 
actio, ut esse desinat quies. Neque enim reditur ad labores et curas, sed 
permanet in actione quod ad quietem pertinet, nec in opere laborare, nec 
in cogitatione fluctuare. Quia ergo per requiem ad primam vitam reditur, 
unde anima lapsa est in peccatum,
propterea Sabbato requies significatur. Illa autem prima vita, quae [de] 
a peregrinatione redeuntibus et primam stolam accipientibus redditur per 
unam Sabbati quem diem Dominicum dicimus, figuratur. Quaere septem dies, 
Genesim lege, invenies septimum sine vespere, quia requiem sine fine significat. 
Prima ergo vita non fuit sempiterna peccanti, requies autem ultima sempiterna 
est, ac per hoc et octavus sempiternam beatitudinem habebit, quia requies 
illa quae sempiterna est, excipitur ab octavo, non exstinguitur, neque 
enim esset aliter sempiterna. Ita ergo erit octavus, qui primus, ut prima 
vita non tollatur, sed aeterna reddatur. Sabbatum tamen commendatum est 
priori populo in otio corporaliter celebrandum, ut figura esset
sanctificationis in requie Spiritus sancti. Nunquam [Nusquam] enim legimus 
in Genesi, sanctificationem 84 per omnes priores dies; sed de solo Sabbato 
dictum est: Sanctificavit [Deus] diem septimum. Quia ergo charitas Dei 
diffusa est in cordibus nostris per Spiritum sanctum qui datus est nobis, 
ideo sanctificatio in septimo die commemorata est, ubi requies commendatur. 
Quia vero nec bene operari possumus, nisi dono ejus adjuti, sicut Apostolus 
dicit, Deus enim est, qui operatur in nobis et velle et operari pro bona 
voluntate, nec [agere, nec requiescere] requiescere poterimus post omnia 
bona opera nostra, quae in hac vita gerimus, nisi ejus dono ad aeternitatem 
sanctificati et perfecti; propterea de ipso
Deo dicitur, quia cum fecisset omnia opera bona valde, septimo die requievit 
ab omnibus operibus suis quae fecit: futuram enim requiem significabat, 
quam post bona opera daturus erat [nobis] hominibus. Sicut enim cum bene 
operamur, ipse dicitur operari in nobis, cujus munere bene operamur: ita 
cum requiescimus, ipse requiescere dicitur, [quo donante requiescimus] 
quod non ante requiescimus. Ideoque inter omnia decem illa praecepta, solum 
ibi quod de Sabbato positum est, figurate observandum praecipitur. Quam 
figuram nos intelligendam non etiam per otium corporale celebrandam suscepimus. 
Cum enim Sabbato [significetur] sanctificetur spiritalis requies, de qua 
dictum est in psalmo: Vacate et videte quia ego [quoniam ego sum Deus] 
sum Dominus,
et quo vocantur homines ab ipso Domino dicente; Venite ad me omnes qui 
laboratis et onerati estis, et ego vos reficiam; tollite jugum meum super 
vos, et discite a me [quia] quoniam mitis sum et humilis corde, et invenietis 
requiem animabus vestris; caetera tamen ibi praecepta proprie sicut praecepta 
sunt, [sine ulla] singula figurata significatione observamus. Unde non 
inconvenienter intelligimus ad amorem excitandum, quo ad requiem tendimus, 
valere omnia quae [figurate] in Scripturis dicuntur; quandoquidem id solum 
in decalogo figurate praecipitur, ubi requies commendatur, quae ubique 
amatur, sed in solo Deo sancta et certa invenitur. Dies tamen Dominicus 
non Judaeis, sed Christianis resurrectione Domini declaratus est, et ex 
illo habere coepit festivitatem suam.
Animae quippe omnium sanctorum ante resurrectionem corporis sunt quidem 
in requie, sed in ea non sunt actione, qua corpora recepta vegetantur. 
Talem quippe actionem significat dies octavus qui et primus, quia non aufert 
illam requiem, sed glorificat. Non enim redit cum corpore difficultas ex 
corpore, quia nec corruptio. Oportet enim corruptibile hoc induere incorruptionem, 
et mortale hoc induere immortalitatem. Quapropter ante Domini resurrectionem 
quamvis sanctos Patres, plenos prophetico Spiritu, octavi sacramentum nequaquam 
lateret, quo significaretur resurrectio (nam et pro octavo psalmus [inscribitur] 
scribitur, et octava die circumcidebantur infantes, et in Ecclesiaste ad 
duorum Testamentorum significationem dicitur, Da illis septem et illis 
octo) reservatum
est tamen [illis est occultatum] et occultatum et solum celebrandum Sabbatum 
traditum est, quia erat antea requies mortuorum; resurrectio autem nullius 
erat [donec veniret Christus], qui resurgens a mortuis, jam non moreretur, 
et mors ei ultra non dominaretur: ut postquam facta est talis resurrectio 
in corpore Domini, (ut praeiret in capite Ecclesiae, quod corpus Ecclesiae 
speraret in fine), jam etiam dies Dominicus, id est, octavus, qui et primus 
inciperet celebrari. Ipsa etiam causa intelligitur, cur observandum Pascha, 
ubi [agnum] ovem occidere et edere jubentur, quod manifestissime passionem 
Domini praefigurat, non eis ita praeceptum est, ut attenderent occurrere 
Sabbatum, et cum mense novorum,
ad tertiam lunae hebdomadam concurrere, ut eumdem quoque diem Dominus potius 
sua passione signaret, qui etiam Dominicum, id est, octavum, qui et primus 
est, declaraturus advenerat. Adtende igitur sacratissimum triduum crucifixi, 
sepulti, suscitati. Horum trium quod significat crux in praesenti agimus 
vita, quod autem significat sepultura et resurrectio, fide ac spe gerimus. 
Nunc enim dicitur homini: Tolle crucem tuam et sequere me. Cruciatur autem 
caro, cum mortificantur membra nostra quae sunt supra terram, fornicatio, 
immunditia, luxuria, avaritia, et caetera hujusmodi de quibus idem dicit: 
Si enim secundum carnem vixeritis, moriemini: si autem spiritu facta carnis 
mortificaveritis, vivetis. Hinc etiam de se ipso dicit: Mundus mihi crucifixus 
est,
et ego mundo. Alio loco: Scientes, inquit, quia vetus homo noster simul 
crucifixus est cruci cum illo, ut evacuetur corpus peccati, ultra non serviamus 
peccato. Quandiu ergo id agunt opera nostra, ut evacuetur corpus peccati, 
quandiu exterior homo corrumpitur, ut interior renovetur, de die in diem 
tempus est crucis. Haec etiam sunt bona opera quidem, tamen adhuc laboriosa, 
quorum merces requies est. Et in scripturis quidem veteribus ad agendum 
Pascha non est praeceptum tempus, nisi ex mense novorum luna quartadecima 
usque ad vicesimam primam. Ea Evangelio tamen, quia manifestum est, quo 
etiam die Dominus crucifixus sit, et in sepultura fuerit et resurrexerit, 
adjuncta est etiam ipsorum dierum observatio, per Patrum concilia, et orbi 
universo Christiano
persuasum est, eo modo Pascha celebrari oportere. Quadragesima sane jejuniorum 
habet auctoritatem, et in veteribus libris ex jejunio Moysi et Heliae, 
et ex Evangelio quia totidem diebus Dominus jejunavit, demonstrans Evangelium 
non dissentire a lege et Prophetis. In persona quippe Moysi Lex, in persona 
Heliae Prophetae accipiuntur, inter quos in monte gloriosus apparuit, ut 
evidentius emineret quod de illo dicit Apostolus: Testimonium habens a 
Lege et Prophetis. In qua ergo parte anni congruentius observatio quadragesimae 
constitueretur nisi confinis atque contigua Dominicae passioni quia in 
ea significatur haec vita laboriosa, cui opus est continentia, ut ab ipsius 
mundi amicitia jejunetur, quae utique fallaciter blandiri, et illecebrarum 
fucos circumspargere
atque jactare non cessat. Numero autem quadragenario vitam istam propterea 
figurari arbitror, quia denarius in quo est perfectio beatitudinis nostrae 
sicut in octonario, quia redit ad primum. Ita in hoc mihi videtur exprimi, 
quia creatura, quae septenario figuratur, adhaeret Creatori, in quo declaratur 
unitas Trinitatis, per universum mundum temporaliter annuntianda, qui mundus 
et a quatuor ventis delimatur, et quatuor elementis erigitur, et quatuor 
annis temporum vicibus variatur. Decem autem quater in quadraginta consummantur, 
quadragenarius autem partibus suis computatus, [addit] addidit ipsum denarium 
et fiunt quinquaginta, tanquam merces laboris et continentiae. Neque enim
frustra ipse Dominus et quadraginta dies post resurrectionem in hac terra, 
et in hac vita cum discipulis conversatus est, et posteaquam ascendit in 
coelum, decem diebus interpositis, promissum misit Spiritum sanctum completo 
die Pentecostes. Qui dies quinquagenarius habet alterum sacramentum, quod 
septies septem quadraginta novem fiunt, et cum reditur ad initium, quod 
est octavus, qui et primus, dies quinquaginta complentur, qui celebrantur 
post resurrectionem Domini. Jam in figura non laboris, sed quietis et laetitiae, 
propter hoc jejunia relaxantur, et stantes oramus, quod est signum resurrectionis 
Unde etiam diebus omnibus Dominicis idad altare observatur, et alleluia 
canitur, quod significat actionem nostram futuram, non esse nisi laudare 
Deum sicut
scriptum est: Beati qui habitant in domo tua, in saecula saeculorum 85 
laudabunt te. Sed dies quinquagesimus et in Scripturis commendatur, non 
tantum in Evangelio, quia tunc Spiritus sanctus advenit, sed etiam in veteribus 
libris. Nam et ibi posteaquam Pascha occiso agno celebraverunt, quinquaginta 
dies numerantur, usque in diem quo lex data est in monte Sinai famulo Dei 
Moysi, digito Dei scripta. Celebratur verum Pascha, et interpositis quinquaginta 
diebus, datur ad charitatem Spiritus sanctus, qui est digitus Dei, contrarius 
hominibus sua quaerentibus, et ideo jugum asperum et sarcinam gravem portantibus, 
nec invenientibus requiem animabus suis; quia charitas non quaerit quae 
sua sunt. Ideo animositas haereticorum semper inquieta est,
quos Magorum Pharaonis habere conatum declarat Apostolus dicens: Sicut 
enim Jannes et Mambres restiterunt Moysi, sic et hi resistunt veritati, 
homines mente corrupti, reprobi circa fidem, sed ultra non proficient. 
[Insipientia] Dementia enim eorum manifesta erit omnibus, sicut et illorum 
fuit; quia enim per ipsam corruptionem mentis [inquietissimi] iniquissimi 
fuerunt, in signo tertio defecerunt, fatentes sibi adversum esse Spiritum 
sanctum qui erat in Moyse. Nam deficientes dixerunt: Digitus Dei est hic. 
Sicut autem conciliatus et placatus Spiritus sanctus requiem praestat mitibus 
et humilibus corde: ita contrarius et adversus immites et superbos inquietudine 
exagitat. Quam inquietudinem muscae illae brevissimae significaverunt, 
sub quibus
Magi Pharaonis defecerunt dicentes: Digitus Dei est [hic] hoc. Numera itaque 
a quarta decima primi mensis, quo factum est Pascha, usque ad diem tertium 
tertii mensis, et invenies decem et septem dies primi mensis, triginta 
secundi, tres tertii, qui fiunt quinquaginta. Lex in arca est sanctificatio 
in corpore Domini, per cujus resurrectionem nobis requies futura promittitur. 
Ad quam percipiendam sancto Spiritu charitas inspiratur. Spiritus autem 
nondum erat datus, [cum] quia Jesus nondum erat clarificatus. Inde prophetia 
illa cantata est: Exurge, Domine, in requiem tuam, tu et arca sanctificationis 
tuae. Ubi requies, ibi et sanctificatio. Unde nunc ut amemus et desideremus, 
pignus accepimus. Vocantur autem ad [requiem] regnum
alterius vitae, quo ab ista vita transitur, quod Pascha significat, omnes 
in nomine Patris et Filii et Spiritus sancti. Propterea quinquagenarius 
numerus, ter multiplicatus, addito ad eminentiam sacramenti ipso ternario, 
et in illis magnis piscibus invenitur, quos Dominus jam post resurrectionem, 
novam vitam demonstrans, a dextra parte levari imperavit, nec retia rupta 
sunt, quia tunc haereticorum inquietudo non erit. Tunc homo perfectus et 
quietus, purgatus in anima et corpore, per eloquia Domini casta, argentum 
igne examinatum terrae, purgatum septuplum, accipiet mercedem denarium 
ut sint decem et septem. Nam et in hoc numero sicut in aliis multiplices 
figuras exhibentibus, sacramentum mirabile reperitur. Nec immerito etiam 
psalmus septimus decimus in
Regnorum libris solus integer legitur, quia regnum illud significat, ubi 
adversarium non habebimus. Titulus enim ejus est in die qua eruit eum Dominus 
de manu omnium inimicorum ejus, et de manu Saul. Quis enim figuratur in 
David, nisi ille qui venit secundum carnem ex semine David? qui utique 
in corpore suo, quod est Ecclesia, adhuc patitur inimicos. Unde illi persecutori, 
quem voce mactavit et in suum corpus trajiciens quodammodo manducavit, 
[sonuit de coelo] sonuit: Saule, Saule, quid me persequeris? Quando autem 
eruetur hoc corpus ejus de manu omnium inimicorum ejus, nisi cum et illa 
novissima inimica destruetur mors? Ad hoc tempus pertinet numerus ille 
centum quinquaginta trium piscium. Nam et ipse numerus septimus decimus
surgens in Trigonum, centum quinquaginta tria summae complet. Ab uno quippe 
usque ad decem et septem surgens omnes medios adde et invenies: ad unum 
scilicet adde duo, fiunt utique tria; adde tria, fiunt sex; adde quatuor, 
fiunt decem; adde quinque, fiunt quindecim; adde sex, fiunt viginti unum; 
adde ita caeteros, et ipsum septimum decimum, fiunt centum quinquaginta 
tria. Haec de Scripturis firmissime tenentur, id est, Pascha et Pentecoste. 
Nam ut quadraginta illi dies ante Pascha observentur Ecclesiae consensio 
roboravit, sic etiam ut octo dies Neophytorum distinguantur a caeteris, 
id est octavus primo concinat. Ut autem alleluia per illos solos dies quinquaginta 
in Ecclesia cantetur, non usquequaque observatur: nam et aliis diebus varie 
cantatur
alibi atque alibi, ipsis tamen diebus [ubique] utique. Ut autem stantes 
et in illis diebus, et in omnibus dominicis oremus, utrum ubique servetur 
ignoro: tamen quid in eo sequatur Ecclesia dixi ut potui, et arbitror esse 
manifestum.
          CAPUT CXXVII. De his qui de paginis Evangelicis sortes legunt, 
ex eodem libro II ad Januarium.
Qui de paginis Evangelicis sortes legunt, et si optandum est, ut hoc potius 
faciant quam [ut] ad daemonia consulenda concurrant, tamen et ista mihi 
displicet consuetudo, ad negotia saecularia et ad vitae hujus vanitatem 
propter aliam vitam, loquentia oracula divina velle convertere.
          CAPUT CXXVIII. Quod in Genesi dies a luce coeperint, et nunc 
a noctibus computentur, ex sermone ad populum in vigiliis Paschae.
Dicendum est, cur tanta celebritate hodierna potissimum nocte vigilemus, 
quod die tertio resurrexit a mortuis Dominus Christus nullus ambigit christianus. 
Hac autem nocte hoc factum esse secundum Evangelium contestatur. Totum 
enim diem a praecedente nocte computari non dubium est, non secundum dierum 
ordinem, qui commemorantur in Genesi, quanquam et illic tenebrae praecesserunt. 
Nam tenebrae erant super abyssum, cum dixit Deus, Fiat lux, et facta est 
lux, sed quia illae tenebrae nondum erant nox, nondum enim praecesserat 
dies. Divisit
quippe dies inter lucem et tenebras, et prius lucem vocavit diem, deinde 
tenebras noctem, et facta luce usque ad alterum mane commemoratus est dies 
unus. Manifestum est illos dies a luce coepisse et transacta luce usque 
ad mane singulos terminatos, sed posteaquam creatus homo a luce justitiae 
ad peccati tenebras declinavit, a quibus cum Christi gratia liberat, factum 
est, ut nunc dies a noctibus computemus, quia non a luce ad tenebras, sed 
a tenebris ad lucem venire conamur: et Domino adjuvante fieri speramus, 
sicut Apostolus dicit. Nox praecessit, dies autem appropinquavit, abjiciamus 
itaque opera tenebrarum et induamus nos arma lucis. Dies igitur dominicae 
passionis quo crucifixus est, jam transactam noctem propriam sequebatur, 
ideoque clausus et terminatus
est, usque ad Parasceve quam Judaei etiam coenam puram vocant. Ab ejus 
noctis exordio incipientes Sabbati observationem, deinde Sabbati dies a 
sua nocte incipiens finitus est vespere incipientis noctis, quae pertinet 
ad initium Dominici diei, quoniam eum Dominus suae resurrectionis gloria 
consecravit. Illius itaque noctis ad initium diei Dominici pertinentis, 
nunc ista solemnitate memoria celebramus. Illam noctem agimus vigilando 
qua Dominus resurrexit, et illam vitam de qua paulo ante dicebamus meditamur, 
ubi nec mors ulla, nec somnus est, 86 quam in sua carne nobis inchoavit, 
quam sic excitavit a mortuis, ut jam non moriatur, nec mors ei ultra dominetur. 
Nam quoniam venientes ad sepulcrum ejus, a quibus diligentibus quaerebatur 
diluculo,
corpus non invenerunt, responsumque acceperunt ab angelis quod jam resurrexerat, 
manifestum est quod ea nocte resurrexit cujus extremitas illud diluculum 
fuit. Deinde cui resurgenti paulo diutius vigilando concinium praestabat, 
ut cum illo sine fine vivendo regnemus. Sed et si forte his horis quibus 
nos ducimus istam vigiliam illius adhuc corpus in sepulcro erat, nondumque 
resurrexerat, nec sic vigilando sumus incongrui, quia ille dormivit ut 
vigilemus, qui est mortuus ut viveremus.
          CAPUT CXXIX. Quomodo, secundum figuram Jonae, tres dies et tres 
noctes in passione Domini computentur, ex libro quaestionum Evangelii primo, 
tit. 7.
Sicut enim fuit Jonas in ventre ceti tribus diebus
et tribus noctibus, sic erit et Filius hominis in corde terrae tribus diebus 
et tribus noctibus. Sextae feriae diei partem qua sepultus est cum praeterita 
nocte pro nocte et die accipies, hoc est, pro toto die sabbato nocte et 
die, et noctem dominicam cum eodem die illucescente, ac per hoc accipiendo 
partem pro toto habes triduum et tres noctes. Quod enim dicuntur decem 
menses praegnantis, novem sunt pleni, sed initium decimi pro toto accipitur, 
et quod se Dominus ostendit in monte, post sex dies factum dicit unus evangelista, 
alter vero post octo dies, dicit partem posteriorem primi diei, in quo 
futurum hoc promisit Dominus, et partem priorem novissimi diei, in quo 
completum est quod promisit, pro totis atque integris diebus annumerans, 
ut intelligas
eum qui dixit post sex dies, solos medios commemorasse, qui vero toti atque 
integri completi sunt; in Genesi enim a lumine incipit dies, et finit ad 
tenebras ad significandum lapsum hominis; nunc autem a tenebris ad lucem, 
sicut dictum est de tenebris lucem splendescere [clarescere], quia a peccatis 
homo liberatus pervenit ad lucem justitiae.
          CAPUT CXXX. De Providentia Dei.
Fieri potest ut per malum hominem divina providentia et puniat et opituletur. 
Nam Judaeorum impietas et Judam supplantavit, et gentibus saluti fuit. 
Item fieri potest ut divina providentia per hominem bonum et damnet et 
adjuvet, sicut ait Apostolus:
Aliis sumus odor vitae in vitam, aliis autem odor mortis in mortem. Sed 
cum omnis tribulatio aut poena impiorum sit, aut exercitatio justorum; 
quia eadem tribula et paleas concidit, et frumenta a paleis exuit, unde 
tribulatio nomen accepit; rursum cum pax et quies a molestiis saecularibus 
et bonos lucretur, et corrumpat malos, omnia haec divina providentia pro 
meritis moderatur animarum, sed tamen non sibi eligunt boni ministerium 
tribulationis, nec mali amant pacem. Quare ipsi quoque per quos id agitur 
quod ignorant, non justitiae quae refertur ad Deum, sed malivolentiae suae 
mercedem accipiunt; quemadmodum nec bonis imputatur quod ipsis prodesse 
volentibus nocetur alicui, sed bono animo benevolentiae praemium tribuitur. 
Ita etiam
caetera creatura pro meritis animarum rationalium vel sentitur, vel latet, 
vel molesta, vel commoda est. Summo enim Deo cuncta bene administrante 
quae fecit, nihil inordinatum in universo nihilque injustum est, sive scientibus, 
sive nescientibus nobis. Sed in parte offenditur anima peccatrix. Tamen 
quia pro meritis ibi est, ubi esse talem decet, et ea patitur quae talem 
pati aequum est, universum Dei regnum nulla sua foeditate deformat. Quamobrem 
quoniam non omnia novimus quae de nobis bene agit ordo divinus, in sola 
bona voluntate secundum legem agimus, in caeteris autem secundum legem 
agimur, cum lex ipsa incommutabilis maneat, et omnia mutabilia pulcherrima 
gubernatione moderetur.
Gloria igitur in excelsis Deo, et in terra pax hominibus bonae voluntastis.-- 
Cur hic malo homini bene sit, vel bono male. Ex sermone de Providentia 
Dei. --Hinc maxime credendum est quod pietas praedicat manifestum futurum 
esse judicium, quia nunc videmus humanas felicitates et clades indiscrete 
bonis et malis velut sine ullo judicio esse communes, cum Dei justitia, 
cujus sic eminet in rebus exiguis providentia, nullo modo relinquat sine 
ullo judicio passim fluitare majora. Quid autem majus est, non solum in 
ista humana, verum etiam in angelica natura, quam ut mali justa miseria 
puniantur, boni vero beatitudine perfruantur? Quod ergo nunc malo homini 
quasi bene est, occulta poena est, felicitas falsa; quod autem homini bono 
male est, non praemium
pietati negatur, sed ad majora praemia patientia pietatis augetur. Item 
quod aliquando et in hac vita malo homini mala est, aut emendatio est, 
aut afflictio peccatorum. Quando autem bono homini bene est, non est illius 
supernae patriae certissimum gaudium, sed hujus periculosae peregrinationis 
qualecumque solatium. Haec atque hujusmodi si cogitaret infidelis impietas, 
in gubernandis rebus humanis divinam providentiam non negaret, nec in suis 
tenebrosis et mortiferis viribus contra lumen et vitam sapientiae perduraret. 
Illud ergo attendat homo infidelis, quod dicere non potest ab hominibus 
institutum, ne Deum neget rebus humanis ordinem dare, qui docuit apiculas 
cellas favorum tam mirabiliter ordinare: ipsi quippe homini quis dedit 
inordinatis
rebus offendi, et rerum ordine delectari? Nonne hoc in suae animae natura 
invenit, quam sibi ipse non fecit? Nam quare ordine non invento in rebus 
humanis Deum res humanas gubernare non credit, nisi quia rebus inordinatis 
ordinatas praeponere naturaliter novit? Ergone homo judicat ordinationem 
potius quam perturbationem operibus convenire divinis? Et Deus ordinatum 
judicium non habet de hominibus universis, qui ordinis sensum creavit in 
singulis? Habet plane, habet, non dubitet pietas, et si non comprehendit 
infirmitas. Opera fabrorum ea nempe laudamus, quae inspicere possumus, 
mechanicorum autem stupemus, et nisi aperta atque monstrata fuerint, eos 
impossibilia potuisse miramur. Cur ergo de judiciis Dei tam temere judicamus, 
et
divini operis ordinem ubi non potuerimus videre, festinamus negare, laudantes 
potentiam Creatoris in arborum foliis, et eam non putantes esse in rebus 
humanis, nec potius investigabiliter et latenter ordinem rerum humanarum 
currere credimus, quem vel immensum comprehendere, vel occultum inspicere 
non valemus? Sed rerum divinitus institutarum ordines, manifesti ex quibus 
conjiciantur occulti, feriunt etiam oculos impiorum.-- Quid in libro Ecclesiastes 
Salomon de his in hac vita bonis et malis quae sint communia disputarit. 
Ex libro de Civitate Dei XX.--Nunc quando non solum in malo sunt boni, 
et in bono mali, quod videtur injustum, verum etiam plerumque et malis 
mala eveniunt, et bonis bona
proveniunt, magis inscrutabilia fiunt judicia Dei, et investigabiles viae 
ejus. Quamvis ergo nesciamus 87 quo judicio Deus ista vel faciat, vel fieri 
sinat, apud quem summa virtus est, et summa sapientia, summa justitia, 
nulla infirmitas, nulla temeritas, nulla iniquitas, salubriter tamen discimus 
non magni pendere, seu bona, seu mala, quae videmus esse bonis malisque 
communia, et illa bona quaerere quae bonorum, atque illa maxime fugere 
quae propria sunt malorum. Cum vero ad illud judicium venerimus cujus tempus 
jam proprie dies judicii, et aliquando dies Domini nuncupatur, non solum 
quaecunque tunc judicabuntur, verum etiam quaecunque ab initio judicata, 
et quaecunque usque ad illud tempus adhuc judicanda sunt, apparebunt esse 
justissima. Ubi hoc
quoque manifestabitur, quam justo judicio Dei fiat ut nunc tam multa ac 
pene omnia justa judicia Dei lateant sensus mentesque mortalium, cum tamen 
in hac re piorum fidem non lateat, justum esse quod latet. Nempe sapientissimus 
Salomon rex Israel, qui regnavit in Jerusalem, librum qui vocatur Ecclesiastes, 
et a Judaeis quoque habetur in sacrarum canone litterarum, sic exorsus 
est: Vanitas vanitatum, omnia vanitas. Quae abundantia homini in omnia 
[ex omni] labore suo quo laborat sub sole? et cum ex hac sententia connecteret 
caetera, commemorans aerumnas erroresque vitae hujus, et vanescentes interea 
temporum lapsus, ubi nihil solidum, nihil stabile retinetur, in ea rerum 
vanitate sub sole illud etiam deplorat quodammodo, quod cum sit abundantia
sapientiae super insipientiam sicut [est] abundantia lucis super tenebras, 
sapientisque oculi sint in capite ipsius, et stultus in tenebris ambulet, 
unus tamen incursus occurrat omnibus, utique in hac vita quae sub sole 
agitur, significans videlicet ea mala quae bonis et malis videmus esse 
communia. Dicit etiam illud quod et boni patiantur mala tanquam mali sint, 
et mali tanquam boni sint adipiscantur bona, ita loquens: Est, inquit, 
vanitas quae facta est super terram, quia sunt justi super quos venit, 
sicut [quasi] factum impiorum, et sunt impii super quos venit sicut factum 
justorum. Dixi quoniam hoc quoque vanitas. In hac vanitate cui, quantum 
satis visum est, intimandae totum istum librum vir sapientissimus deputavit, 
non utique ob aliud, nisi ut eam
vitam desideremus quae vanitatem non habet, sub hoc sole, sed veritatem 
sub illo qui fecit hunc solem; in hac ergo vanitate nunquid nisi justo 
Dei rectoque judicio, similis eidem vanitati factus vanesceret homo? in 
diebus tamen vanitatis suae, interest plurimum utrum resistat an obtemperet 
veritati, et utrum sit expers verae pietatis an particeps, non propter 
vitae hujus, vel bona acquirenda, vel mala vitanda vanescendo transeuntia, 
sed propter futurum judicium per quod erunt, et bonis bona, et malis mala 
sine fine mansura. Denique iste sapiens hunc librum sic conclusit, ut diceret: 
Deum time, et mandata ejus custodi, quia hoc est omnis homo, quia omne 
hoc opus Deus adducet in judicium in omni
despecto, sive bonum, sive malum. Quid brevius, verius, salubrius dici 
potuit? Deum, inquit, time et mandata ejus custodi, quia hoc est omnis 
homo. Quicunque enim est, hoc est, custos utique mandatorum Dei, quoniam 
qui hoc non est, nihil est. Non enim ad veritatis imaginem reformatur, 
remanens in similitudine vanitatis, quia omne hoc opus, id est, quod ab 
homine fit in hac vita, sive bonum, sive malum, Deus adducet in judicium 
in omni despecto, id est, in omni etiam qui contemptibilis hic videtur, 
et ideo nec videtur, quoniam Deus et ipsum videt, nec eum despicit, nec 
cum judicat praeterit.
          CAPUT CXXXI. Quibus sententiis Domini judicium in fine futurum 
saeculi declaretur. Item ex eodem libro de Civitate Dei XX.
Salvator cum objurgaret civitates in quibus virtutes magnas fecerat, neque 
crediderant, et eis alienigenas anteponeret: Verumtamen, inquit, dico vobis, 
Tyro et Sidoni remissius erit in die judicii quam vobis. Et paulo post 
alteri civitati: Amen, inquit, dico vobis, quia terrae Sodomorum remissius 
erit in die judicii quam tibi. Hic evidentissime praedicat diem judicii 
esse venturum. Et alio loco: Viri Ninivitae, inquit, surgent in judicio 
cum generatione ista, et condemnabit eam, quia poenitentiam egerunt in 
praedicatione Jonae, et ecce plusquam Jona hic. Regina Austri surget in 
judicio cum generatione ista, et condemnabunt eam, quia venit a finibus 
terrae audire sapientiam Salomonis, et ecce plusquam Salomon
hic. Duas res hoc loco discimus, et venturum esse judicium, et cum mortuorum 
resurrectione venturum. De Ninivitis enim, et regina Austri, quando ista 
dicebat, de mortuis sine dubio loquebatur, quos tamen in die judicii resurrecturos 
esse praedixit, nec ideo dixit condemnabunt, quia ipsi judicabunt, sed 
quia ex ipsorum comparatione isti merito damnabuntur. Rursus alio loco 
cum de hominum bonorum et malorum nunc permixtione, postea separatione, 
quae utique die judicii futura est, loqueretur, adhibuit similitudinem 
de tritico seminato, et superseminatis zizaniis, eamque suis exponens discipulis: 
Qui seminat, inquit, bonum semen, est Filius hominis; ager autem est [hic] 
mundus, et caetera usque ad locum quo ait: Qui habet aures audiendi, audiat. 
Hic
judicium quidem vel diem judicii non nominavit, sed eum multo clarius ipsis 
rebus expressit, et in fine saeculi futurum esse praedixit. Item discipulis 
suis: Amen, inquit, dico vobis, quod vos qui secuti estis me in regeneratione, 
cum sederit Filius hominis in sede majestatis suae, sedebitis et vos super 
sedes duodecim, judicantes duodecim tribus Israel. Hic discimus cum suis 
discipulis judicaturum Jesum, unde et alibi Judaeis dixit: Si ego in Beelzebub 
ejicio daemonia, filii vestri in quo ejiciunt? ideo ipsi judices vestri 
erunt. Nec quoniam super duodecim sedes sessuros esse ait, duodecim solos 
homines cum illo judicaturos putare debemus, duodenario quippe numero universa 
quaedam significata est judicantium
multitudo, propter duas partes numeri septenarii, quo significatur plerumque 
universitas, quae duae partes, id est, tria et quatuor, altera per alteram 
multiplicatae, duodecim faciunt. Nam et quater ter et tria quater duodecim 
sunt, et si qua alia hujus duodenarii numeri quae ad hoc valeat ratio reperitur. 
Alioquin quoniam in locum Judae traditoris apostolum Matthiam legimus ordinatum, 
apostolus Paulus, qui plus omnibus illis laboravit, ubi ad judicandum sedeat 
non habebit? qui profecto cum aliis sanctis ad numerum judicum se pertinere 
demonstrat cum dicit: Nescitis quia angelos judicabimus? De ipsis quoque 
judicandis in hoc numero duodenario similis causa est. Non enim quia dictum 
est judicantes duodecim tribus Israel, tribus Levi, quae tertia
decima est ab eis judicanda non erit, aut solum illum populum non etiam 
gentes caeteras judicabunt. Quod autem ait In regeneratione, procul dubio 
mortuorum resurrectionem nomine voluit regenerationis intelligi. Sic enim 
caro nostra regenerabitur per incorruptionem, quemadmodum est anima nostra 
regenerata per fidem. Multa praetereo quae de ultimo judicio ita dici 88 
videntur, ut diligenter considerata reperiantur ambigua, vel magis ad aliud 
pertinentia, sive scilicet ad eum Salvatoris adventum, quo per totum hoc 
tempus in Ecclesia sua venit, hoc est, in membris suis particulatim atque 
paulatim, quoniam tota corpus est ejus, sive ad excidium terrenae Jerusalem, 
quia et de illo cum loquitur, plerumque sic loquitur tanquam de fine saeculi 
atque illo die judicii
novissimo et magno loquatur, ita ut dignosci non possit omnino, nisi ea 
quae apud tres evangelistas Matthaeum, Marcum et Lucam, de hac re similiter 
dicta sunt inter se omnia conferantur. Quaedam quippe alter obscurius, 
alter explicat planius, ut ea quae ad unam rem pertinentia dicuntur appareat 
unde dicantur, quod facere utcunque curavi in quadam epistola quam rescripsi 
ad beatae memoriae virum Esychium Salonitanae urbis episcopum, cujus epistolae 
titulus est: De Fine saeculi.
          CAPUT CXXXII. De diversa opinatione trium fidelium servorum adventus 
Domini tempus arbitrantium, ex epistola ad Esychium episcopum Salonitanum 
de Fine mundi.
Diligendus ergo est, et exspectandus Domini, sicut
sancte hortaris, adventus, magnam dicens esse beatitudinem diligentibus 
ejus adventum, et adhibens Apostoli testimonium, cujus verba sic ponis: 
De caetero reposita est mihi corona justitiae, quam reddet mihi Dominus 
justus judex in illa die, non solum autem mihi, sed et his qui diligunt 
adventum Domini. Tunc enim, sicut ex Evangelio commemoras, justi fulgebunt 
sicut sol in regno Patris eorum; et quod propheta dicit: Ecce enim caligo 
et tenebrae operient terram super gentes, in te vero apparebit Dominus, 
et majestas ejus in te videbitur. Item quod scriptum est: Qui vero exspectant 
Dominum exsultabunt cum virtute, producent pennas sicut aquilae, current 
et non laborabunt, ambulabunt et non esurient.
Hoc plane piissime et verissime dicis, commendans eorum beatitudinem qui 
diligunt adventum Domini, sed et illi quibus dicebat Apostolus: Non cito 
moveamini mente, quasi instet dies Domini, diligebant utique adventum Domini, 
nec eos haec dicens Doctor gentium ab illa dilectione frangebat, qua ut 
inflammarentur volebat, et ideo nolebat ut crederent eis a quibus audiebant 
instare diem Domini, ne forte cum transisset tempus quo eum crediderant 
esse venturum, et venisse non cernerent, etiam caetera fallaciter sibi 
promitti arbitrantes, et de ipsa mercede fidei desperarent. Non ergo ille 
diligit adventum Domini, qui eum asserit propinquare, aut ille qui eum 
asserit non propinquare, sed ille potius qui eum sive prope, sive longe 
sit, sinceritate fidei, firmitate
spei, ardore charitatis exspectat; nam si tanto magis diligitur Dominus 
quanto magis creditur, et praedicatur citius esse venturus, magis eum diligebant 
qui ejus adventum jam instare dicebant, quam hi quos Apostolus eis credere 
prohibebat, vel ipse Apostolus, qui hoc utique non credebat. Si ergo latet 
quando Ecclesia fructificante atque crescente universus omnino a mari usque 
ad mare orbis implebitur, procul dubio latet quando finis erit, ante quippe 
non erit. Ut autem tibi tanquam sancto homini Dei et sincerissimo fratri 
aperiam de hac quaestione quid sentiam: error quidem in utroque vitandus 
est, quantum ab homine vitari potest, sive citius, sive tardius quam futurum 
est Dominus venturus esse credatur; sed mihi quisquam non videtur errare 
cum aliquid nescire se
scit; sed cum se putat scire quod nescit. Removeamus itaque de medio servum 
illum malum, qui, dicens in corde suo, Moram facit dominus meus venire, 
dominatur conservis suis et ebriosis convivando miscetur. Iste quippe procul 
dubio Domini sui odit adventum: quo servo malo semoto, constituamus ante 
oculos tres servos bonos, familiam dominicam diligenter sobrieque tractantes, 
adventum Domini sui sitienter desiderantes, vigilanter exspectantes, fideliter 
amantes, si unus eorum citius, alter tardius Dominum putat esse venturum, 
tertius vero suam de hac re ignorantiam confitetur. Quanquam omnes consonent 
Evangelio, quia omnes diligunt manifestationem Domini, et eam desideranter 
et vigilanter exspectant, videamus tamen quis amplius consonet.
Unus dicit: Vigilemus et oremus, quia citius venturus est Dominus. Alter 
dicit: Vigilemus et oremus, quia brevis est ista vita, quamvis tardius 
venturus sit Dominus. Tertius dicit: Vigilemus et oremus, quia et brevis 
et incerta est ista vita, et nescimus tempus quando venturus sit Dominus. 
Evangelium dicit: Videte, vigilate, et orate, nescitis enim quando tempus 
sit. Obsecro te, quid aliud dicere audimus hunc tertium, quam quod dicere 
audimus Evangelium: omnes quidem pro desiderio regni Dei hoc volunt esse 
verum quod putat primus, sed hoc secundus negat; tertius vero non negat 
aliquid horum, sed ignorare se fatetur quis verum dicat illorum. Proinde 
si hoc factum fuerit, quod praedixerat primus, gaudebunt
cum illo secundus et tertius, omnes enim manifestationem Domini diligunt, 
et exsultabunt utrique citius venisse quod diligunt. Si autem factum non 
fuerit, et apparere coeperit hoc potius esse verum quod dicebat secundus, 
metuendum est ne inter ipsas moras perturbentur qui crediderant quod dixerat 
primus, et incipiant Domini adventum non tardum putare, sed nullum: qui 
vides quantus sit interitus animarum? Quod si tantae fidei fuerint, ut 
se ad secundi praedicta convertant, et Dominum etiam tardantem fideliter 
et patienter exspectent, abundabunt tamen opprobria et insultationas, atque 
irrisiones inimicorum, multos infirmos a Christiana fide avertentium, dicendo 
tam fallaciter eis regnum esse promissum, quam fallaciter dicebatur cito 
esse venturum.
Qui autem credunt quod dicit secundus, tardius Dominum esse venturum, si 
falsum fuerit inventum, citius Domino veniente, nullo modo qui ei crediderant 
turbabuntur in fide, sed inopinato gaudio perfruentur. Quapropter qui dicit 
Dominum citius esse venturum optabilius loquitur, sed periculose si fallitur; 
utinam ergo sit verum, quia erit molestum si non erit verum! Qui autem 
dicit Dominum tardius esse venturum, et tamen credit, sperat, amat ejus 
adventum, profecto de tarditate ejus etiam fallitur, feliciter fallitur. 
Habebit enim majorem patientiam si hoc ita erit, majorem laetitiam si non 
erit, ac per hoc ab eis qui diligunt manifestationem Domini, ille auditur 
suavius, isti creditur tutius. Qui autem quid horum sit, verum ignorare 
se confitetur, illud optat, hoc tolerat, in nullo eorum
errat, quia nihil eorum aut adfirmat, aut negat. Obsecro te ut me talem 
non spernas, quia et ego te diligo id affirmantem quod verum esse desidero, 
et tanto magis nolo fallaris, quanto magis amo quod polliceris, quanto 
magis video periculosum esse, si falleris.
          CAPUT CXXXIII. Quae sit prima resurrectio, quae secunda, ex libro 
de Civitate Dei XX, inter caetera et ad locum.
Amen amen dico vobis, quia venit hora, et nunc est, quando mortui audient 
vocem Filii Dei, et qui audierint vivent; sicut enim Pater 89 habet vitam 
in seipso [semetipso], sic dedit Filio habere vitam in semetipso. Nondum 
de secunda resurrectione, id est, corporum, loquitur, quae in fine futura 
est, sed de
prima, quae nunc est. Hanc quippe ut distingueret, ait: Venit hora et nunc 
est, non autem ista corporum, sed animarum est. Habent enim et animae mortem 
suam in impietate atque peccatis, secundum quam mortem mortui sunt de quibus 
idem Dominus ait, Sine mortuos sepelire mortuos suos, ut scilicet in anima 
mortui, in corpore mortuos sepelirent. Propter istos ergo impietate et 
iniquitate in anima mortuos, Venit, inquit, hora et nunc est, quando mortui 
audient vocem Filii Dei, et qui audierint vivent. Qui audierint dixit, 
qui obedierint, qui crediderint, et usque in finem perseveraverint: nec 
fecit hic ullam differentiam bonorum et malorum, omnibus enim bonum est 
audire vocem ejus, et vivere ad
vitam pietatis, ex impietatis morte transeundo, de qua morte ait apostolus 
Paulus: Ergo omnes mortui sunt et pro omnibus mortuus est, ut qui vivunt 
jam non sibi vivant, sed ei qui pro ipsis mortuus est et resurrexit. Omnes 
itaque mortui sunt in pe catis, nemine prorsus excepto, sive originalibus, 
sive etiam voluntate additis, vel ignorando, vel sciendo, nec faciendo 
quod justum est, et pro omnibus mortuis, vivus mortuus est unus, id est, 
nullum habens omnino peccatum, ut qui per remissionem peccatorum vivunt, 
jam non sibi vivant, sed ei qui pro omnibus mortuus est propter peccata 
nostra, et resurrexit propter justificationem nostram, ut credentes in 
eum qui justificat impium ex impietate, justificati, tanquam ex morte vivificati, 
ad primam resurrectionem
quae nunc est pertinere possimus. Ad hanc enim primam non pertinent nisi 
qui beati erunt in aeternum; ad secundam vero de qua mox locuturus est, 
et beatos pertinere docebit, et miseros. Ista est misericordiae, illa judicii. 
Propter quod in psalmo scriptum est, Misericordiam et judicium cantabo 
tibi, Domine; de quo judicio consequenter adjunxit atque ait: Et potestatem 
dedit ei et judicium facere, quia Filius hominis est. Hic ostendit quod 
in ea carne veniet judicaturus in qua venerat judicandus. Ad hoc enim ait, 
Quoniam Filius hominis est, ac deinde subjungens unde agimus: Nolite, inquit, 
mirari hoc, quia veniet hora in qua omnes qui in monumentis sunt audient 
vocem ejus, et procedent qui bona fecerunt in resurrectionem vitae, qui 
vero mala egerunt
in resurrectionem judicii. Hoc est illud judicium quod paulo ante sicut 
nunc pro damnatione posuerat dicens: Qui verbum meum audit et credit ei 
qui misit me, habet vitam aeternam, et in judicium non venit, sed transit 
a morte in vitam, id est, pertinendo ad primam resurrectionem qua nunc 
transitur a morte ad vitam in damnationem non veniet, quam significavit 
appellatione judicii, sicut etiam hoc loco ubi ait: Qui [vero] mala egerunt 
in resurrectionem judicii, id est, damnationis. Resurgat ergo in prima 
qui non vult in secunda resurrectione damnari. Venit enim [ergo] hora, 
et nunc est, quando mortui audient vocem Filii Dei, et qui audierint vivent, 
id est, in damnationem non venient, quae secunda mors dicitur, in quam 
mortem, post secundam quae corporum
futura est resurrectionem praecipitabuntur, qui in prima quae animarum 
est non resurgunt. Venit enim hora ubi non ait, et nunc est, quia in fine 
erit saeculi, hoc est, in ultimo et maximo judicio Dei, quando omnes qui 
in monumentis sunt audient vocem ejus et procedent. Non dixit quemadmodum 
in prima, et qui audierint vivent, non enim omnes vivent, scilicet ea vita 
quae, quoniam beata est, sola vita dicenda est. Nam utique non sine qualicunque 
vita possent audire, et de monumentis resurgente carne procedere. Quare 
autem non omnes vivent, in eo quod sequitur docet: Qui bona, inquit, fecere, 
in resurrectionem vitae, hi sunt qui vivent qui vero mala egerunt, in resurrectionem 
judicii, hi
sunt qui non vivent, quia secunda morte morientur. Mala quippe egerunt, 
quoniam male vixerunt; male autem vixerunt, quia in prima quae nunc est 
animarum resurrectione non revixerunt: quia in prima aut in eo quod resurrexerunt 
[revixerant] non in finem usque manserunt. Sicut ergo duae sunt regenerationes, 
de quibus jam supra locutus sum: una secundum fidem, quae nunc fit per 
baptismum; alia secundum carnem, quae fiet in ejus incorruptione atque 
immortalitate per judicium magnum atque novissimum; ita sunt et resurrectiones 
duae: una prima, quae et nunc est, et animarum est, quae venire non permittit 
in mortem secundam; alia secunda, quae non nunc, sed in saeculi fine futura 
est, nec animarum, sed corporum est, quae per ultimum judicium alios mittet 
in
secundam mortem, alios in eam vitam quae non habet mortem.
          CAPUT CXXXIV. De duabus resurrectionibus et mille annis; ex libro 
de Civitate Dei XX.
De his duabus resurrectionibus idem Joannes Evangelista in libro qui dicitur 
Apocalypsis eo modo locutus est, ut earum prima, a quibusdam nostris non 
intellecta, insuper etiam in quasdam ridiculas fabulas verteretur. Ait 
quippe in libro memorato Joannes apostolus: Et vidi angelum descendentem 
de coelo, habentem clavem abyssi, et catenam in manu sua, et tenuit draconem 
illum serpentem antiquum qui cognominatus est diabolus et Satanas,
alligavit illum mille annis, et misit illum in abyssum, et clausit et signavit 
super eum, ut non seduceret jam gentes donec finiantur mille anni, post 
haec oportet eum solvi brevi tempore; et vidi sedes et sedentes super eas, 
et judicium datum est [illis], et animae occisorum propter testimonium 
Jesu, et propter verbum Dei, et si qui non adoraverunt bestiam nec imaginem 
ejus, neque acceperunt inscriptionem in fronte aut in manu sua, et regnaverunt 
cum Jesu mille annis, reliqui eorum non vixerunt donec finiantur mille 
anni. Haec resurrectio prima est. Beatus et sanctus est, qui habet in hac 
prima resurrectione partem. In istis secunda mors non habet potestatem, 
sed erunt sacerdotes Dei et Christi, et regnabunt cum illo mille annis. 
Qui propter haec hujus
libri verba primam resurrectionem futuram suspicati sunt corporalem, inter 
caetera maxime annorum numero mille permoti sunt, tanquam oporteret in 
sanctis [istis] eo modo, velut tanti temporis fieri sabbatismum: vacatione 
scilicet sancta post labores annorum sex millium ex quo creatus est homo, 
et magni illius peccati merito in hujus mortalitatis aerumnas de paradisi 
felicitate dimissus est, ut quoniam scriptum est, Unus dies apud Dominum 
sicut mille anni, et mille anni sicut dies unus, sex annorum millibus, 
tanquam sex diebus impletis, sequatur velut septimus sabbati in annis mille 
postremis, ad hoc scilicet sabbatum celebrandum resurgentibus sanctis. 
Quae opinio esset utcunque tolerabilis, si aliquae deliciae spiritales 
in illo sabbato adfuturae sanctis per Domini
praesentiam crederentur. Nam etiam nos hoc opinati fuimus aliquando. Sed 
cum eos qui tunc resurrexerint dicant immoderatissimis carnalibus epulis 
vacaturos, in quibus cibus sit tantus ac potus, ut non solum nullam modestiam 
teneant, sed modum quoque ipsius incredulitatis excedant, nullo modo ista 
possunt nisi 90 a carnalibus credi. Hi autem qui spiritales sunt, istos 
ita credentes χιλιαστὰς appellant graeco vocabulo, quos verbum e verbo 
exprimentes nos possimus milliarios nuncupare. Eos autem longum est refellere 
ad singula, sed potius quemadmodum scriptura haec accipienda sit jam debemus 
ostendere. Ait ipse Dominus Jesus Christus, Nemo potest introire in domum 
fortis, et vasa ejus eripere nisi primo alligaverit fortem, diabolum volens 
intelligi fortem,
quia ipse genus humanum potuit tenere captivum, vasa vero ejus quae fuerat 
erepturus, fideles suos futuros, quos ille in diversis peccatis atque impietatibus 
possidebat. Ut ergo alligaretur hic fortis, propterea iste Apostolus in 
Apocalypsi vidit angelum descendentem de coelo, habentem clavem abyssi 
et catenam in manu sua: Et tenuit, inquit, draconem illum serpentem antiquum 
qui cognominatus est diabolus et satanas, et alligavit illum mille annis, 
hoc est, ejus potestatem ab eis seducendis atque possidendis qui fuerant 
liberandi cohibuit atque frenavit. Mille autem anni duobus modis possunt, 
quantum mihi occurrit, intelligi: aut quia in ultimis annis mille ista 
res agitur, id est, sexto annorum milliario, tanquam sexto die cujus nunc 
spatia posteriora volvuntur,
secuturo deinde sabbato quod non habet vesperam, requies scilicet sanctorum 
quae non habet finem, ut hujus milliarii tanquam diei novissimam partem 
quae remanebat usque ad terminum saeculi mille annos appellaverit, eo loquendi 
modo quo pars significatur a toto aut certe mille annos; pro annis omnibus 
hujus saeculi posuit, ut perfecto numero notaretur ipsa temporis plenitudo. 
Millenarius quippe numerus denarii numeri quadratum solidum reddit: decem 
quippe decies ducta fiunt centum, quae etiam figura quadrata, sed plana 
est. Ut autem in altitudinem surgat, et solida fiat, rursum centum decies 
multiplicantur et mille sunt. Porro si centum ipsa pro universitate aliquando 
ponuntur, quale illud est, quod Dominus omnia sua dimittenti et illum sequenti
promittit dicens, Accipiet in hoc saeculo centuplum; quod exponens quodammodo 
Apostolus ait: Quasi nihil habentes, et omnia possidentes, quia et ante 
jam dictum erat, Fidelis hominis totus mundus divitiarum est, quanto magis 
mille pro universitate ponuntur, ubi est soliditas ipsius denariae quadraturae, 
unde nec illud melius intelligitur, quod in psalmo legitur, Memor fuit 
in saeculum Testamenti sui, verbi quod mandavit in mille generationes, 
id est, in omnes. Et misit illum, inquit, in abyssum, utique diabolum misit 
in abyssum: quo nomine significata est multitudo innumerabilis impiorum, 
quorum in malignitate adversus Ecclesiam Dei multum profunda sunt corda, 
non quia ibi diabolus ante non erat, sed ideo illuc dicitur missus, quia 
exclusus a credentibus
plus coepit impios possidere. Plus namque possidetur a diabolo, qui non 
solum est alienatus a Deo, verum etiam gratis odit servientes Deo: Et clausit, 
inquit, et signavit super eum ut non seduceret jam gentes, donec finiantur 
mille anni. Clausit super eum, dictum est, interdixit ei ne posset exire, 
id est vetitum transgredi: signavit autem quod addit, significasse mihi 
videtur, quia occultum esse voluit qui pertineant ad partem diaboli, et 
qui non pertineant. Hoc quippe in hoc saeculo prorsus latet, quia et qui 
videtur stare utrum sit casurus, et qui videtur jacere utrum sit surrecturus, 
incertum est. Ab eis autem gentibus seducendis hujus interdicti vinculo 
et claustro diabolus prohibetur atque cohibetur, quas pertinentes ad Christum 
seducebat antea vel tenebat.
Has enim Deus elegit ante mundi constitutionem eruere de potestate tenebrarum, 
et transferre in regnum filii charitatis suae, sicut Apostolus dicit. Nam 
seducere illum gentes etiam nunc et secum trahere in aeternam poenam, sed 
non praedestinatas in aeternam vitam quis fidelis ignorat? Nec moveat quod 
saepe diabolus seducit etiam illos qui regenerati jam in Christo vias ingrediuntur 
Dei: novit enim Dominus qui sunt ejus, ex his in aeternam damnationem neminem 
ille seducit. Sic enim eos novit Dominus ut Deus, quem nihil latet etiam 
futurorum, non ut homo qui hominem ad praesens videt, si tamen videt cujus 
cor non videt, qualis autem postea sit futurus, nec se ipsum videt.
          CAPUT CXXXV. De alligatione et solutione diaboli.
Ad hoc ergo ligatus est diabolus et inclusus in abysso, ut jam non seducat 
gentes ex quibus constat Ecclesia, quas ante seductas tenebat antequam 
esset Ecclesia. [Nec enim dictum est, ut non seduceret aliquem, sed ut 
non seduceret, inquit, jam gentes.] Neque enim dictum est: Ut non seduceret, 
inquit, jam gentes in quibus Ecclesia proculdubio voluit intelligi. Donec 
finiantur, inquit, mille anni, id est, aut quod remanet de sexto die, qui 
constat ex mille annis, aut omnes anni quibus deinceps hoc saeculum peragendum 
est. Nec sic accipiendum est quod ait, Ut non seduceret gentes donec finiantur 
mille anni, quasi postea sit seducturus eas duntaxat gentes, ex quibus 
praedestinata constat Ecclesia, a
quibus seducendis illo est vinculo claustroque prohibitus. Sed aut illa 
locutione dictum est quae in scripturis aliquoties invenitur qualis est 
in psalmo, Sic oculi nostri ad Dominum Deum nostrum, donec misereatur nostri. 
Neque enim cum misertus fuerit, non erunt oculi servorum ejus ad Dominum 
Deum suum. Aut certe iste est ordo verborum, et clausit et signavit super 
eum donec finiantur mille anni. Quod vero interposuit Ut non seduceret 
jam gentes, ita se habet, ut ab hujus ordinis con nexione sit liberum et 
seorsum intelligendum, velut si post adderetur, ut sic se haberet tota 
sententia: Et clausit, et signavit super eum donec finiantur mille anni, 
ut non seduceret jam gentes, id est, ideo clausit donec finiantur mille
anni, ut non seduceret jam gentes. Post [hoc] haec inquit, oportet eum 
solvi brevi tempore, si hoc est diabolo ligari et includi, Ecclesiam non 
posse seducere, haec ergo erit solutio ejus ut possit? absit. Nunquam enim 
ab illo Ecclesia seducetur praedestinata et electa ante mundi constitutionem, 
de qua dictum est, Novit Dominus qui sunt ejus: et tamen hic erit etiam 
illo tempore quo solvendus est diabolus, sicut ex quo est instituta hic 
fuit, et erit omni tempore in suis utique qui succedunt nascendo morientibus.
          CAPUT CXXXVI. Quid respondendum sit eis qui putant resurrectionem 
ad sola corpora, non etiam ad animas pertinere, ex eodem libro de Civitate 
Dei XX, inter caetera et ad locum.
Haec resurrectio prima est. Beatus et sanctus qui habet in hac prima resurrectione 
partem, id est, particeps ejus est; ipse est autem particeps ejus, qui 
non solum a morte quae in peccatis est reviviscit, verum etiam in eo quod 
revixerit permanebit. In istis, inquit, secunda mors non habet potestatem. 
Habet ergo in reliquis de quibus superius ait: Reliqui eorum non vixerunt 
donec finiantur mille anni, quoniam toto isto temporis intervallo, quod 
mille annos vocat, quantuncumque in eo quisque eorum vixit in corpore, 
non revixit a morte, in qua eum tenebat impietas, ut sic reviviscendo primae 
resurrectionis particeps fieret, atque in eo potestatem secunda mors non 
haberet. Sunt qui putant resurrectionem dici non posse 91 nisi corporum, 
ideoque
istam quoque primam in corporibus futuram esse contendunt. Quorum enim 
est, inquiunt, cadere, eorum est resurgere, cadunt autem corpora moriendo, 
nam et a cadendo cadavera nuncupantur: non ergo animarum, inquiunt, resurrectio 
potest esse, sed corporum. Sed quid contra Apostolum dicunt, qui eam resurrectionem 
appellat? Nam secundum interiorem, non secundum exteriorem hominem utique 
resurrexerant quibus ait: Si conresurrexistis cum Christo, quae sursum 
sunt sapite; quem sensum verbis aliis alibi posuit dicens: Ut quemadmodum 
Christus resurrexit a mortuis per gloriam Patris, sic et nos in novitate 
vitae ambulemus. Hinc est et illud: Surge qui dormis, et exsurge a mortuis, 
et illuminabit te Christus. Quod autem dicunt non posse resurgere,
nisi qui cadunt, et ideo putant resurrectionem ad corpora non ad animas 
pertinere, quia corporum est cadere, cur non audiunt, Non recedatis ab 
illo ne cadatis, et, Suo domino stat aut cadit, et, Qui se putat stare 
caveat ne cadat; puto enim, quod in anima non in corpore casus iste cavendus 
est. Si igitur cadentium est resurrectio, cadunt autem et animae, profecto 
et animas resurgere confitendum est. Quod autem cum dixisset, in istis 
secunda mors non habet potestatem, adjunxit atque ait: Sed erunt sacerdotes 
Dei et Christi, et regnabunt cum eo mille annis: non utique de solis episcopis 
et presbyteris dictum est, qui proprie jam vocantur in Ecclesia sacerdotes, 
sed [sicut] sic omnes christos dicimus propter
mysticum chrisma, sic omnes sacerdotes, quoniam membra sunt unius sacerdotis. 
De quibus apostolus Petrus: Plebs, inquit, sancta regale sacerdotium. Sane 
licet breviter atque transeunter insinuavit esse Dominum Christum, dicendo: 
Sacerdotes Dei et Christi, hoc est Patris et Filii, quamvis propter formam 
servi sicut hominis Filius, ita etiam sacerdos Christus effectus sit in 
aeternum secundum ordinem Melchisedech. De qua re in hoc opere non semel 
diximus.
          CAPUT CXXXVII. De Gog et Magog quos ad persequendam Ecclesiam 
Dei solutus prope finem saeculi diabolus incitabit, ex eodem libro XX.
Et cum finiti fuerint mille anni solvetur Satanas
de custodia sua, [et exibit] ad seducendas nationes quae sunt in quatuor 
angulis terrae, Gog et Magog, et trahet eas in bellum quorum numerus est, 
ut arena maris. Ad hoc ergo tunc seducet, ut in hoc bellum trahat. Nam 
et antea modis quibus poterat per mala multa et varia seducebat. Exibit 
autem, dictum est, in apertam persecutionem de latebris erumpet odiorum. 
Haec enim erit novissima persecutio, novissimo imminente judicio, quam 
sancta Ecclesia toto terrarum orbe patietur, universa scilicet civitas 
Christi, ab universa diaboli civitate quantacumque erit utraque super terram. 
Gentes quippe istae quas appellat Gog et Magog, non sic sunt accipiendae 
tanquam sint aliqui, in aliqua parte terrarum Barbari constituti, sive 
quos quidam suspicantur Getas
et Massagetas, propter litteras horum nominum primas, sive alios aliquos 
alienigenas [et a Romano jure sejunctos] et a Roma non jure sejunctos. 
Toto namque orbe terrarum significati sunt isti esse cum dictum est, nationes 
quae sunt in quatuor angulis terrae, easque subjecit esse Gog et Magog, 
quorum interpretationem nominum esse comperimus Gog tectum, Magog de tecto, 
tanquam domus et ipse qui procedit de domo; Gentes [igitur] ergo sunt in 
quibus diabolum velut in abysso superius intelligebamus inclusum, et ipse 
de illis quodammodo sese efferens et procedens, [ut ille sicut tectum, 
ipse tectum] ut illae sint tectum ipso de tecto. Si autem utrumque referamus 
ad gentes, non unum horum ad illas, alterum ad diabolum; et tectum ipsae 
sunt quia
in eis concluditur et quodammodo tegitur inimicus antiquus, et de tecto 
ipsae erunt quando in apertum odium de operto erupturae sunt.
          CAPUT CXXXVIII. An ad ultimum judicium pertineat impiorum, quod 
descendisse ignis de coelo, et eosdem comedisse memoratur, ex eodem libro.
Quod vero ait: Et ascenderunt super terrae latitudinem, et cinxerunt castra 
sanctorum et dilectam civitatem; non utique ad unum locum venisse vel venturi 
esse significati sunt, quasi uno aliquo loco futura sint castra sanctorum 
et dilecta civitas, cum haec non sit nisi Christi Ecclesia toto terrarum 
orbe diffusa, ac per hoc ubicumque tunc erit quae in omnibus
gentibus erit, quod significatum est, nomine latitudinis terrae, ibi erunt 
castra sanctorum ubi erit dilecta Deo civitas ejus, ibi ab omnibus inimicis 
suis, quia et ipsi in omnibus cum illa gentibus erunt, persecutionis illius 
immanitate cingetur, hoc est in angustias tribulationis arctabitur, urgebitur, 
concludetur, nec militiam suam deseret, quae vocabulo est appellata castrorum. 
Quod vero ait, et descendit ignis de coelo et comedit eos, non extremum 
putandum est id esse supplicium, quod erit cum dicetur, Discedite a me, 
maledicti, in ignem aeternum. Tunc quippe in ignem mittentur ipsi, non 
ignis de coelo veniet [super ipsos] in ipsos. Hic autem bene intelligitur 
ignis de coelo, de ipsa firmitate sanctorum, qua non concessuri sunt saevientibus, 
ut eorum faciant
voluntatem. Firmamentum est enim coelum cujus firmitate illi cruciabuntur 
ardentissimo zelo, quoniam non poterunt attrahere in partes Antichristi 
sanctos Christi, et ipse erit ignis qui comedet eos et hoc a Deo, quia 
Dei munere inseparabiles fiunt sancti: unde [cruciabuntur] excruciantur 
inimici. Sicut enim in bono positum est [ubi legitur]: Zelus domus tuae 
comedit me, ita e contrario [in malo ubi dicitur]: Zelus occupavit plebem 
ineruditam, et tunc ignis contrarios comedet, et tunc utique excepto scilicet 
ultimi illius igne judicii, aut si eam plagam qua percutiendi sunt Ecclesiae 
persecutores veniente jam Christo, quos viventes inveniet super terram, 
quando interficiet Antichristum spiritu oris sui, ignem appellavit descendentem 
de coelo, eosque comedentem, neque hoc ultimum supplicium erit impiorum,
sed illud quod facta corporum resurrectione passuri sunt.
          CAPUT CXXXIX. Quod apostolus Thessalonicensibus scripserit, et 
de manifestatione Antichristi, ex eodem libro XX de Civitate Dei.
Rogamus, inquit, vos, fratres, per adventum Domini nostri Jesu Christi 
et nostrae congregationis in ipsum, ut non cito moveamini mente, neque 
terreamini, neque per spiritum, neque per verbum, neque per epistolam tanquam 
per nos missam, quasi instet dies Domini, ne quis vos seducat ullo modo 
quoniam nisi venerit refuga primum et revelatus fuerit homo peccati, filius 
interitus, qui adversatur et superextollitur
supra omne quod dicitur Deus aut quod colitur, ita ut in templo Dei sedeat, 
ostentans se tanquam sit Deus. Non retinetis in memoria, quod adhuc cum 
essem apud vos, haec dicebam vobis? et nunc quid detineat scitis ut reveletur 
in suo tempore. Jam enim mysterium iniquitatis operatur, tantum qui modo 
tenet teneat, donec de medio fiat, et tunc revelabitur iniquus [ille] quem 
Dominus Jesus interficiet spiritu oris sui, et evacuabit illuminatione 
92 praesentiae suae eum cujus est praesentia secundum operationem Satanae, 
in omni virtute et signis et prodigiis mendacii, et in omni seductione 
iniquitatis his qui pereunt, pro eo quod dilectionem veritatis non receperunt, 
ut salvi fierent, et ideo mittet illis Deus
operationem erroris, ut credant mendacio et judicentur omnes qui non crediderunt 
veritati, sed consenserunt iniquitati: nulli dubium est eum de Antichristo 
ista dixisse, diemque judicii (hunc enim appellat diem Domini) non esse 
venturum, nisi ille prior venerit quem refugam vocat, utique a Domino Deo. 
Quod si de omnibus impiis merito dici potest, quanto magis de isto, sed 
in quo templo Dei [ut Deus] sit cessurus incertum est, utrum in illa ruina 
templi quod a Salomone rege constructum est, an vero in Ecclesia. Non enim 
templum alicujus idoli aut daemonis templum Dei Apostolus diceret: unde 
nonnulli non ipsum principem, sed universum quodam modo corpus ejus, id 
est ad eum pertinentem hominum multitudinem simul cum ipso suo principe,
hoc loco intelligi Antichristum volunt, rectiusque putant etiam Latine 
dici sicut in Graeco est, non in templo Dei, sed in templum Dei sedeat, 
tanquam ipse sit templum Dei, quod est Ecclesia, sicut dicimus: sedet et 
in amicum, id est velut amicus, vel si quid aliud isto locutionis genere 
dici solet. Quod autem ait, Et nunc quid detineat scitis, id est quid sit 
in mora, quae causa sit dilationis ejus ut reveletur in suo tempore, scitis: 
quoniam scire illos dixit, aperte hoc dicere noluit, et ideo nos qui nescimus 
quod illi sciebant, pervenire cum labore ad id quod sensit Apostolus, cupimus 
nec valemus. Praesertim quia et illa quae addidit hunc sensum faciunt obscuriorem. 
Nam quid est: Jam enim mysterium iniquitatis operatur, tantum qui modo 
tenet, teneat donec de
medio fiat, et tunc revelabitur iniquus? Ego prorsus quid dixerit me fateor 
ignorare, suspiciones tamen hominum quas vel audire vel legere potui non 
tacebo. Quidam putant hoc de imperio dictum fuisse Romano, et propterea 
Paulum apostolum id aperte scribere [noluisse] voluisse, ne calumniam videlicet 
incurreret, quod Romano imperio male optaverit, cum speraretur aeternum: 
ut hoc quod dixit, Jam etiam mysterium iniquitatis operatur, Neronem voluerit 
intelligi, cujus jam facta velut Antichristi videbantur. Unde nonnulli 
ipsum resurrecturum et futurum Antichristum suspicantur; alii vero nec 
[eum] occisum putant, sed subtractum potius ut putaretur occisus, et vivum 
occultari in vigore ipsius aetatis in qua fuit cum crederetur exstinctus, 
donec suo tempore
reveletur et restituatur in regnum. Sed multum mihi mira est haec opinantium 
tanta praesumptio. Illud tamen quod ait Apostolus, tantum qui modo tenet, 
teneat donec de medio fiat, non absurde de ipso Romano imperio creditur 
dictum, tanquam dictum sit, tantum qui modo imperat imperet donec de medio 
fiat, id est, de medio tollatur, et tunc revelabitur iniquus quem significari 
Antichristum nullus ambigit. Alii vero et quod ait, quid detineat scitis 
et mysterium [operatur] operari iniquitatis, non putant dictum nisi de 
malis et fictis qui sunt in Ecclesia donec perveniant ad tantum numerum 
qui Antichristo magnum populum faciat, et hoc esse mysterium iniquitatis, 
quia videtur occultum. Hortari
autem Apostolum fideles, ut in fide quam tenent tenaciter perseverent dicendo, 
Tantum qui modo tenet, teneat donec de medio fiat, hoc est, donec exeat 
de medio Ecclesiae mysterium iniquitatis, quod nunc occultum est. Ad ipsum 
enim mysterium pertinere arbitrantur, quod ait in Epistola sua Joannes 
Evan gelista: Pueri, novissima hora est, et sicut audistis quod Antichristus 
sit venturus, nunc autem Antichristi multi facti sunt, unde cognoscimus 
quod novissima sit hora, ex nobis exierunt, sed non erant ex nobis; quod 
si fuissent ex nobis, permansissent utique nobiscum. Sicut ergo ante finem 
in hac hora, inquiunt, quam Joannes novissimam dicit, exierunt multi haeretici 
de medio Ecclesiae, quos multos dicit Antichristos, ita omnes tunc inde 
exibunt qui non
ad Christum, sed ad illum novissimum Antichristum pertinebunt, et tunc 
revelabitur. Alius ergo sic, alius [autem sic] aliter sic Apostoli obscura 
verba conjectat, quod tamen eum dixisse non dubium est. Non veniet ad vivos 
et mortuos judicandos Christus, nisi prius venerit ad seducendos in anima 
mortuos adversarius ejus Antichristus, quamvis jam ad occultum judicium 
Dei pertineat, quod ab illo seducentur. Praesentia quippe ejus erit sicut 
dictum est, secundum operationem Satanae, in omni virtute et signis et 
prodigiis mendacii, et in omni seductione iniquitatis his qui pereunt. 
Tunc enim solvetur Satanas, et per illum Antichristum in omni sua virtute 
mirabiliter quidem, sed mendaciter operabitur. Quod solet ambigi utrum 
propterea dicta sint, signa
et prodigia mendacii, quoniam mortales sensus per phantasmata decepturus 
est, ut quod non facit facere videatur: an quia illa ipsa, etiam si erunt 
vera prodigia, ad mendacium pertrahent credituros non ea potuisse nisi 
divinitus fieri virtutem diaboli nescientes, maxime quando tantam quantam 
nunquam habuit acceperit potestatem. Non enim quando de coelo ignis cecidit 
et tantam familiam cum tantis gregibus pecorum sancti Job uno impetu absumpsit, 
et turbo irruens et domum dejiciens filios ejus occidit, phantesmata fuerunt, 
quae tamen fuere opera Satanae, cui Deus dederat hanc potestatem. Sed propter 
quid horum ergo dicta sint prodigia et signa mendacii, tunc potius apparebit; 
sed propter quodlibet horum dictum sit, seducentur eis signis atque prodigiis 
qui
seduci merebuntur: pro eo quod dilectionem, inquit, veritatis non receperunt 
ut salvi fierent. Nec dubitavit Apostolus addere ac dicere, Ideo mittet 
illis Deus operationem erroris ut credant mendacio. Deus enim mittet, quia 
Deus diabolum facere ista [permittit justo ipsius judicio] permittet justo 
ipso judicio: Quamvis faciat ille iniquo malignoque consilio: Ut judicentur, 
inquit, omnes qui non crediderunt veritati, sed consenserunt iniquitati. 
Proinde judicati seducentur et seducti judicabuntur. Sed judicati [seducentur] 
seducuntur illis judiciis Dei occulte justis, juste occultis, quibus ab 
initio peccati rationalis creaturae nunquam judicare cessavit: seducti 
autem judicabuntur novissimo manifestoque
judicio per Christum Jesum justissime judicaturum, injustissime judicatum.
          CAPUT CXL. Quid idem Apostolus in prima ad eosdem epistola de 
Resurrectione mortuorum docuerit, ex eodem libro XX.
Sed hic Apostolus tacuit de resurrectione mortuorum, ad eosdem autem scribens 
in epistola prima: Nolumus, inquit, vos ignorare, fratres, de dormientibus, 
ut non contristemini, sicut et caeteri qui spem non habent. Nam si credimus 
quod Jesus mortuus est et resurrexit, ita et Deus eos qui dormierunt per 
Christum adducet cum illo. Hoc enim vobis dicimus in verbo Domini, quia 
nos viventes qui reliqu sumus in adventu Domini non praeveniemus eos qui
ante dormierunt, quoniam ipse Dominus in jussu, in voce Archangeli, et 
in tuba Dei, descendet de coelo, et mortui [qui in Christo sunt] in Christo 
resurgent primi; deinde nos viventes qui reliqui sumus simul cum illis 
rapiemur in nubibus obviam Christo 93 in aera, et ita semper cum Domino 
erimus. Haec verba apostolica resurrectionem mortuorum futuram, quando 
veniet utique Christus ad vivos et mortuos judicandos, praeclarissime ostendunt. 
Sed quaeri solet utrum illi quos hic viventes inventurus est Christus, 
quorum personam in se atque illos qui tunc secum vivebant transfigurabat 
Apostolus, nunquam omnino morituri sint, an ipso temporis puncto quo cum 
resurgentibus rapientur in nubibus, in obviam Christo in aera ad immortalitatem 
per mortem mira
celeritate transibunt? Neque enim dicendum est fieri non posse ut dum per 
aera in sublime portantur in illo spatio et moriantur et reviviscant. Quod 
enim ait, Et ita semper cum Domino erimus, non sic accipiendum est, tanquam 
in aere nos dixerit semper cum Domino esse mansuros, quia nec ipse utique 
ibi manebit quia veniens transiturus est. Venienti quippe ibitur obviam 
non manenti, sed ita cum Domino erimus, id est, sic erimus habentes corpora 
sempiterna, ubicumque cum illo fuerimus. Ad hunc autem sensum quo existimemus 
etiam illos quos hic vivos inventurus est Dominus in ipso parvo spatio 
et passuros mortem et accepturos immortalitatem, ipse Apostolus nos non 
videtur urgere ubi dicit, In Christo omnes vivificabuntur, cum alio loco 
de ipsa loquens
resurrectione corporum dicat, Tu quod seminas non vivificatur nisi [prius] 
moriatur? Quomodo igitur quos viventes hic Christus inveniet per immortalitatem 
in illo vivificabuntur, et si non moriantur cum videamus propter hoc esse 
dictum, Tu quod seminas non vivificatur nisi [prius] moriatur, aut si recte 
non dicimus seminari nisi ea corpora hominum quae moriendo quoquo modo 
revertuntur in terram; sicut sese habet etiam illa in transgressorem patrem 
generis humani divinitus prolata sententia, Terra es et in terram ibis; 
fatendum est istos quos nondum de corporibus egressos cum veniet Christus 
inveniet, et istis verbis Apostoli et illis de Genesi non teneri. Quoniam 
sursum in nubibus rapti, non utique seminantur,
quia nec eunt in terram, nec redeunt, sive nullam prorsus experiantur mortem, 
sive paululum in aere moriantur. Sed aliud rursus occurrit quod idem dixit 
Apostolus cum de resurrectione corporum ad Corinthios loqueretur: Omnes 
resurgemus, vel (sicut alii codices habent) omnes dormiemus. Cum ergo nec 
resurrectio fieri, nisi mors praecesserit, possit, nec dormitionem possimus 
illo loco intelligere nisi mortem, quomodo omnes vel dormient vel resurgent, 
si tam multi quos in corpore inventurus est Christus, nec dormient, nec 
resurgent? Si ergo sanctos qui reperientur Christo veniente viventes eique 
in obviam rapientur, crediderimus in eodem raptu de mortalibus corporibus 
exituros, et ad eadem mox immortalia redituros, nullas in verbis Apostoli 
patiemur
angustias, sive ubi dicit: Tu quod seminas non vivificatur, nisi [prius] 
moriatur; sive ubi dicit: Omnes resurgemus, aut, Omnes dormiemus: quia 
nec illi per immortalitatem vivificabuntur, nisi quamlibet paululum tamen 
ante moriantur, ac per hoc et a resurrectione non erunt alieni, quam dormitione 
praecedunt, quamvis brevissima, non tamen nulla. Cur autem nobis incredibile 
videatur illam multitudinem corporum in aere quodammodo seminari, atque 
ibi protinus immortaliter atque incorruptibiliter reviviscere, cum credamus 
quod idem ipse Apostolus apertissime dicit: In ictu oculi, futuram resurrectionem, 
et in membra sine fine victura, tanta facilitate jamque inaestimabili velocitate 
rediturum antiquissimorum cadaverum pulverem? nec ab illa sententia
qua homini dictum est: Terra es, et in terram ibis; futuros illos sanctos 
arbitremur immunes, si eorum morientium in terram non recident corpora; 
sed sicut in ipso raptu morientur, ita et resurgunt dum feruntur in aera. 
In terram quippe ibis, [id est] est, in hoc ibis amissa vita quod eras 
antequam sumeres vitam, id est, hoc eris exanimatus quod eras antequam 
esses animatus. Terrae quippe insufflavit Deus in faciem flatum vitae, 
cum factus [esset] est homo in animam vivam; tanquam diceretur: Terra es 
animata quod non eras, terra eris exanimis sicut eras, [hoc] quod sunt 
et antequam putrescant omnia corpora mortuorum, quod erunt et illa si morientur, 
ubicunque moriantur, cum vita carebunt quam continuo receptura sunt. Sic 
ergo ibunt in terram,
[quando] quia ex vivis hominibus terra erunt, quemadmodum it in cinerem 
quod fit cinis, it in vetustatem quod fit vetus, it in testam quod ex luto 
fit testa, et alia [arescentia] sexcenta sic loquimur. Quomodo autem sit 
futurum quod nunc pro nostrae ratiunculae viribus utcumque conjicimus, 
tunc erit potius ut nosse possemus. Resurrectionem quippe mortuorum futuram, 
esse et in carne quando Christus venturus est vivos judicaturus et mortuos 
oportet, si Christiani esse volumus, ut credamus. Sed non ideo de hac re 
inanis est fides nostra, si quemadmodum futura sit perfecte comprehendere 
non valemus.
          CAPUT CXLI. De adventu Heliae ante judicium, cujus praedicatione 
Scripturarum secreta reserante, Judaei convertentur ad Christum, ex eodem 
libro de Civitate Dei.
Cum admonuisset ut meminissent legis Moysi, quoniam praevidebat [eos] multo 
adhuc tempore non eam spiritaliter sicut oportuerat accepturos, continuo 
subjecit: Et [Ecce ego] ecce mittam vobis Heliam Thesbiten, antequam veniat 
dies Domini magnus et illustris qui convertet cor patris ad filium, et 
cor hominis ad proximum suum, ne forte veniens percutiam terram [anathemate] 
penitus. Per hunc Heliam magnum mirabilemque Prophetam, exposita sibi lege 
ultimo tempore ante judicium Judaeos in Christum verum, id est, in Christum 
nostrum esse credituros,
celeberrimum est in sermonibus cordibusque fidelium. Ipse quippe ante adventum 
judicis Salvatoris non immerito speratur esse venturus, qui etiam nunc 
vivere non immerito creditur. Curru namque igneo raptus est de rebus humanis, 
quod evidentissime sancta Scriptura testatur: cum venerit ergo exponendo 
legem spiritaliter, quam nunc Judaei carnaliter sapiunt, convertet cor 
patris ad filium, id est cor patrum ad filios. Singularem quippe pro numero 
plurali interpretes septuaginta posuerunt; et est sensus ut etiam filii 
sic intelligant legem, id est, Judaei quemadmodum patres intellexere, id 
est Prophetae, in quibus erat et ipse Moyses: sic enim cor patrum convertetur 
ad filios, cum intelligentia patrum perducetur ad intelligentiam filiorum, 
et cor
filiorum ad patres eorum dum in id quod sensere illi, consentiunt et isti: 
ubi Septuaginta dixerunt, Et cor hominis ad proximum suum. Sunt enim inter 
se valde proximi patres et filii, quanquam in verbis septuaginta interpretum 
qui prophetice interpretati sunt, potest alius sensus idemque electior 
inveniri, ut intelligatur Helias cor Dei Patris conversurus ad Filium: 
non utique agendo ut pater diligat filium, sed docendo quod pater diligat 
filium, ut et Judaei quem prius oderant, diligant, eumdem qui noster est, 
Christum. Judaeis enim nunc aversum cor habet Deus, a Christo nostro [quia 
non putant eum Deum esse neque Dei filium] quia hoc putant. Eis ergo tunc 
cor ejus convertetur ad filium, cum ipsi converso corde didicerint dilectionem 
Patris in Filium.
Quod vero sequitur, Et cor hominis ad proximum suum, quid melius intelligitur 
quam cor hominis ad hominem Christum? Cum enim sit in forma Dei Deus noster, 
formam servi accipiens, esse dignatus est, etiam proximus noster? Haec 
ergo faciet Helias, ne 94 forte, inquit, veniam et percutiam terram penitus. 
Terra sunt enim qui terrena sapiunt, sicut Judaei carnales usque nunc, 
ex quo vitio contra Deum murmura illa venerunt, quia mali ei placent, et 
vanus est qui servit Deo.
          CAPUT CXLII. An possint corpora in ustione ignis esse perpetua, 
ex libro de Civitate Dei XXI.
Quid igitur ostendam, unde convincantur increduli
posse humana corpora animata atque viventia non solum nunquam morte dissolvi, 
sed in aeternorum quoque ignium durare tormentis? Nolunt enim hoc ad Omnipotentis 
nos referre potentiam, sed aliquo exemplo persuaderi sibi flagitant. Quibus 
si respondebimus esse animalia profecto corruptibilia quia mortalia, quae 
tamen in mediis ignibus vivant, nonnullum etiam genus vermium in aquarum 
calidarum scaturigine reperiri, quarum fervorem nemo impune contrectat, 
illos autem non solum sine ulla sui laesione ibi esse, sed extra esse non 
posse; aut nolunt credere si ostendere non valemus, aut si valuerimus sive 
oculis demonstrare res ipsas, sive per testes idoneos edocere, non satis 
esse hoc ad exemplum rei de qua quaestio est, eadem infidelitate contendent;
quia haec animalia nec semper vivunt, et in illis fervoribus sine doloribus 
vivunt. Suae quippe naturae convenientibus vegetantur, illis non cruciantur 
elementis, quasi non incredibilius sit vegetari quam cruciari talibus rebus. 
Mirabile est enim dolere in ignibus et tamen vivere, sed mirabilius vivere 
in ignibus nec dolere, si autem hoc creditur, cur non et illud?
          CAPUT CXLIII. An consequens sit ut corporum dolorem sequatur 
carnis interitus.
Sed nullum est, inquiunt, corpus quod dolere possit, nec possit mori, et 
hoc unde scimus? Nam de corporibus quis certus est daemonum, utrum in eis 
doleant quando se affligi magnis cruciatibus confitentur?
Quod si respondetur, terrenum corpus, solidum scilicet atque conspicuum 
nullum esse, atque ut uno potius nomine id explicem, nullam esse carnem 
quae dolere possit morique non possit: quid aliud dicitur, nisi quod sensu 
corporis homines et experientia collegerunt? Nullam namque carnem nisi 
mortalem sciunt, et haec est eorum tota ratio, ut quod experti non sunt 
nequaquam esse [posse] arbitrentur. Nam cujus rationis est dolorem facere 
mortis argumentum, cum vitae potius sit indicium? Etsi enim quaerimus, 
utrum semper possit vivere: certum tamen est vivere omne quod dolet, doloremque 
omnem, nisi in re vivente esse non posse. Necesse est ergo, ut vivat dolens, 
non est necesse ut occidat dolor, quia nec corpora ista mortalia et utique
moritura omnis dolor occidit, et ut dolor aliquis possit occidere illa 
causa est, quoniam sic est anima connexa huic corpori, ut summis doloribus 
cedat atque discedat: quoniam et ipsa compago membrorum atque vitalium 
sic infirma est, ut eam vim quae magnum vel summum dolorem facit non valeat 
sustinere. Tunc autem tali corpori anima et eo connectitur modo, ut illud 
vinculum sicut nulla temporis longitudine solvitur, ita nullo dolore rumpatur. 
Proinde etiam si caro nunc talis nulla est, quae sensum doloris perpeti 
possit, mortemque non possit, erit tamen tunc talis caro, qualis nunc non 
est, sicut talis erit et mors, qualis nunc non est; non enim nulla, sed 
sempiterna mors erit, quando
nec anima vivere poterit Deum non habendo, nec doloribus corporis carere 
moriendo. Prima mors animam nolentem pellit e corpore, secunda mors animam 
nolentem tenet in corpore: ab utraque morte communiter id habetur, ut quod 
non vult anima de suo corpore patiatur: attendunt autem isti contradictores 
nullam esse nunc carnem, quae dolorem pati possit mortemque non possit, 
et [non] adtendunt esse tamen aliquid tale quod corpore majus sit, ipsa 
quippe anima cujus praesentia corpus vivit, et regitur, et dolorem pati 
potest, et mori non potest. Ecce inventa res est, quae cum sensum doloris 
habeat, immortalis est. Hoc igitur erit tunc etiam in corporibus damnatorum, 
quod nunc esse scimus in animis omnium. Si autem consideremus diligentius,
dolor qui dicitur corporis magis ad animam pertinet, animae est enim dolere 
non corporis, etiam quando ei dolendi causa existit a corpore, cum in eo 
loco dolet ubi laeditur corpus. Sicut ergo dicimus corpora sentientia, 
et corpora viventia, cum ab anima sit corpori sensus et vita, ita corpora 
dicimus et dolentia cum dolor corpori nisi ab anima esse non possit. Dolet 
itaque anima cum corpore in [in eo loco ejus] eo loco, ubi aliquid contingit 
ut doleat; dolet et sola quamvis sit in corpore cum aliqua causa etiam 
invisibili tristis ipsa, corpore incolumi est, Dolet etiam non in corpore 
constituta: nam utique dolebat dives ille apud inferos, quando dicebat, 
Crucior in hac flamma. Corpus autem nec exanime dolet, nec animatum sine 
anima dolet. Si ergo a dolore
argumentum recte sumeretur ad mortem, ut ideo mors possit accidere, quia 
potuit accidere et dolor, magis ad animam pertineret mori ad quam magis 
pertinet et dolere; cum vero illa quae magis dolere potest non possit mori, 
quid momenti [aufert] affert, cur illa corpora, quoniam futura in doloribus 
sunt, ideo etiam moritura esse credamus? Dixerunt quidem Platonici: Ex 
terrenis corporibus moribundisque membris, esse animae et metuere et cupere, 
et dolere atque gaudere. Unde Virgilius: Hinc, inquit, id est ex moribundis 
terreni corporis membris, metuunt cupiuntque, dolentque, gaudentque. Sed 
convicimus eos in quarto decimo hujus operis libro, habere animas secundum 
ipsos ab omni etiam corporis labe purgatas diram cupiditatem, qua rursus
incipiunt in corpora velle reverti. Ubi autem potest esse cupiditas, profecto 
etiam dolor potest. Frustrata quippe cupiditas sive non perveniendo quo 
tendebat, sive amittendo quo pervenerat vertitur in dolorem. Quapropter 
si anima quae vel sola vel maxime dolet, habet tamen quamdam pro suo modo 
immortalitatem suam, non ideo mori poterunt illa corpora, quia dolebunt. 
Postremo si corpora faciunt ut animae doleant, cur eis dolorem possunt, 
mortem vero inferre non possunt, nisi quia non est consequens ut mortem 
faciat quod dolorem facit. Cur ergo incredibile est ita ignes illis corporibus 
dolorem posse inferre, non mortem, sicut ipsa corpora dolere animas faciunt, 
quas tamen non ideo
mori cogunt: non est igitur necessarium futurae mortis argumentum dolor.
          CAPUT CXLIV. Quod in rebus miris summa credendi sit ratio omnipotentia 
creatoris, ex eodem libro de Civitate Dei XXI.
Cur itaque facere non possit Deus, ut et resurgant corpora mortuorum, et 
igne aeterno crucientur corpora damnatorum, qui fecit mundum in coelo, 
in terra, in aere, in aquis innumerabilibus miraculis plenum, cum sit omnibus 
quibus plenus est procul dubio majus et excellentius 95 mundus ipse miraculum? 
Sed isti cum quibus vel contra quos agimus, qui et Dominum esse credunt 
a quo factus est mundus, et deos ab illo factos, per quos ab illo administratur
[administrantur hic] mundus, et miraculorum effectrices, sive spontaneorum, 
sive cultu et ritu quolibet imperatorum, sive etiam magicorum mundanas 
vel non negant, vel insuper et praedicant potestates, quando eis rerum 
vim mirabilem proponimus aliarum, quae nec animalia sunt rationalia, nec 
ulla ratione praediti spiritus, sicut sunt ea quorum pauca commemoravimus, 
respondere assolent: Vis est ista naturae, natura eorum sic sese habet, 
propriarum istae sunt efficaciae naturarum. Tota itaque ratio est, cur 
Agrigentinum salem flamma fluere faciat, aqua crepitare, quia haec est 
natura ejus. At hoc esse potius contra naturam videtur quae non igni, sed 
aquae dedit salem solvere, torrorem [torrere] autem igni, non aquae. Sed 
ista, inquiunt,
salis hujus naturalis est vis, ut his contraria patiatur. Haec igitur ratio 
redditur, et de illo fonte Garamantico, ubi una vena friget diebus, noctibus 
fervet, vi utraque molesta tangentibus. Haec et de illo alio qui cum sit 
contrectantibus frigidus, et facem sicut alii fontes exstinguat accensam; 
dissimiliter tamen atque mirabiliter idem ipse accendit exstinctam. Haec 
et de lapide asbesto, qui cum ignem nullum habeat proprium, accepto tamen 
sic ardet alieno, ut non possit exstingui. Haec de caeteris quae piget 
retexere, quibus licet vis insolita contra naturam inesse videatur; alia 
tamen de illis non redditur ratio, nisi ut dicatur hanc eorum esse naturam. 
Brevis sane ista est ratio, fateor, sufficiensque responsio. Sed cum Deus 
auctor sit naturarum omnium,
cur nolunt [volunt] fortiorem nos reddere rationem, quando aliquid velut 
impossibile nolunt credere, eisque redditionem rationis poscentibus respondemus, 
hanc esse voluntatem Omnipotentis Dei; qui certe non ob aliud vocatur Omnipotens, 
nisi quoniam quidquid vult potest, qui potuit creare tam multa, quae nisi 
[si non] ostenderentur, aut a credendis hodieque dicerentur testibus, profecto 
impossibilia putarentur, non solum quae ignotissima apud nos, verum etiam 
quae notissima posui: sicut de calce quod fervet in aqua, et in oleo frigida 
est, de magnete lapide quod nescio qua sorbitione insensibili, stipulam 
non moveat et ferrum rapiat; de carne non putrescente pavonis, cum putruerit 
et
caro Platonis; de palea sic frigente ut fluescere nivem non sinat, sic 
calente ut maturescere poma compellat; de igne fulgido quod secundum suum 
fulgorem lapides coquendo candificet, et contra eumdem suum fulgorem urendo 
plurima offuscet. Tale est quod et nigrae maculae offenduntur ex oleo splendido, 
similiter nigrae lineae de candido imprimuntur argento; de carbonibus etiam 
quod accendente igne sic vertantur in contrarium, ut de lignis pulcherrimis 
tetri, fragiles de duris, imputribiles de putribilibus fiant. Sed ideo 
etiam ipsa posui, quoniam apud eorum contra quos agimus historicos legi, 
ut ostenderem qualia multa multique illorum, nulla reddita ratione, in 
suorum litteratorum scripta litteris credant, qui nobis credere, quando 
id quod eorum experientiam
sensumque transgreditur, Omnipotentem Deum dicimus esse facturum, nec reddita 
ratione dignentur. Nam quae melior et validior ratio de rebus talibus redditur, 
quam cum Omnipotens ea posse facere perhibetur, et facturus dicitur, quae 
praenuntiasse ibi legitur, ubi alia multa praenuntiavit, quae fecisse monstratur? 
Ipse quippe faciet, quia se facturum esse praedixit, qui impossibilia [esse] 
putantur, qui promisit et fecit, ut ab incredulis gentibus incredibilia 
crederentur. Si autem respondent, propterea se non credere quae de humanis 
semper arsuris nec nunquam morituris corporibus dicimus, quia humanorum 
corporum naturam novimus longe aliter institutam; unde nec illa ratio hinc 
reddi potest quae de illis naturis mirabilibus reddebatur, ut
dici possit, Vis ista naturalis est, rei hujus ista natura est, quoniam 
scimus humanae carnis istam non esse naturam: habemus quidem quid respondeamus 
de litteris sacris, hanc ipsam scilicet humanam carnem aliter institutam 
fuisse ante peccatum, id est ut nunquam posset perpeti mortem; aliter autem 
post peccatum qualis in aerumna hujus mortalitatis innotuit, ut perpetem 
vitam tenere non possit. Sic ergo aliter quam nobis nota est instituetur 
in resurrectione mortuorum.
          CAPUT CXLV. An justitiae sit, ut non sint extensiora poenarum 
tempora, quam fuerint peccatorum.
Sic autem quidam eorum contra quos defendimus Civitatem Dei injustum putant, 
pro peccatis quamlibet
magnis parvo scilicet tempore perpetratis, poena quisquam damnetur aeterna, 
quasi ullius id unquam justitia legis attendat, ut tanta mora temporis 
quisque puniatur, quanta mora temporis unde puniretur admisit. Octo genera 
poenarum in legibus esse scribit Tullius, damnum, vincula, verbera, talionem, 
ignominiam, exsilium, mortem, servitutem. Quid horum est, quod in breve 
tempus pro cujusque peccati celeritate coarctetur, ut tanta vindicetur 
morula, quanta deprehenditur perpetratum, nisi forte talio? Id enim agit, 
ut hoc patiatur quisque quod fecit. Unde illud est legis, Oculum pro oculo, 
dentem pro dente. Fieri enim potest ut tam brevi tempore quisque amittat 
oculum severitate vindictae, quam tulit ipse alteri improbitate peccati. 
Porro autem
si alienae feminae osculum infixum rationis sit verbere vindicare, nonne 
qui illud puncto temporis fecerit, incomparabili horarum spatio verberatur, 
et suavitas voluptatis exiguae diuturno dolore punitur? Quid in vinculis? 
Nunquid [ibi] tandiu quisque judicandus est esse debere quandiu fecit unde 
meruit alligari, cum justissime annosas poenas servus in compedibus pendat, 
qui, verbo aut ictu celerrime transeunte [transeunter] vel lacessivit dominum, 
vel plagavit? Jam vero damnum, ignominia, exsilium, servitus, cum plerumque 
sic infliguntur, ut nulla venia relaxentur, nonne pro hujus vitae modo 
similia poenis videntur aeternis? Ideo quippe aeterna esse non possunt, 
quia nec ipsa vita quae his plectitur porrigitur in aeternum, et tamen 
peccata quae vindicantur
longissimi temporis poenis brevissimo tempore perpetrantur. Nec quisquam 
exstitit qui censeret, tam cito nocentium finienda esse tormenta, quam 
cito factum est, vel homicidium, vel adulterium, vel sacrilegium, vel quodlibet 
aliud scelus, non temporis longitudine, sed impietatis et iniquitatis magnitudine 
metiendum. Qui vero pro aliquo grandi crimine morte mulctatur, nunquid 
mora qua occiditur, quae perbrevis est, ejus supplicium leges aestimant 
[leges breve existimant], et non quod eum in sempiternum auferunt de societate 
viventium. Quod est autem de ista Civitate mortali homines supplicio primae 
mortis, hoc est, de illa Civitate immortali homines supplicio secundae 
mortis auferre. Sicut enim non efficiunt leges hujus Civitatis, ut in eam
quisque revocetur occisus; sic nec illius leges Civitatis admittunt, ut 
ad ejus quis ultra beatitudinem revocetur aeternam secunda morte damnatus. 
Quomodo ergo verum est, inquiunt, quod ait Christus vester: In qua mensura 
mensi fueritis 96 remetietur vobis, si temporale peccatum supplicio punitur 
aeterno? nec attendunt, non propter aequale temporis spatium, sed propter 
vicissitudinem, mali, id est ut qui mala fecerit, mala patiatur, eamdem 
dictam fuisse mensuram, quamvis hoc in ea re proprie possit accipi, de 
qua Dominus, cum hoc diceret, loquebatur, id est de judiciis et condemnationibus. 
Proinde qui judicat et condemnat injuste, si judicatur et condemnatur juste, 
in eadem mensura recipit, quamvis non hoc quod dedit: judicio enim fecit, 
judicio
patitur, quamvis fecerit damnatione quod iniquum est, patiatur damnatione 
quod justum est.
          CAPUT CXLVI. De magnitudine praevaricationis primae, ob quam 
aeterna poena omnibus debeatur, qui extra gratiam fuerint Salvatoris, ex 
libro XXI de Civitate Dei.
Sed poena aeterna ideo dura et injusta sensibus videtur humanis, quia in 
hac infirmitate moribundorum sensuum deest ille sensus altissimae purissimae 
que sapientiae, quo sentiri possit, quantum nefas in lla prima praevaricatione 
commissum sit. Quanto enim magis homo fruebatur Deo, tanto majore impietate 
dereliquit Deum, et factus est malo dignus aeterno, qui hoc in se peremit 
bonum quod esse posset aeternum. Hinc est universa generis humani
massa damnata, quoniam qui hoc primus amisit, cum ea quae in illo fuerat 
radicata sua stirpe punitus est, ut nullus ab hoc justo debitoque supplicio, 
nisi misericordia et indebita gratia liberetur, atque ita dispertiatur 
genus humanum, ut in quibusdam demonstretur quid valeat misericors gratia, 
in caeteris quid justa vindicta. Neque enim utrumque demonstraretur in 
omnibus, quia si omnes remanerent in poenis justae damnationis, in nullo 
appareret misericors gratia redimentis. Rursus si omnes a tenebris transferrentur 
in lucem, in nullo appareret veritas ultionis, in qua propterea multo plures 
quam in illa sunt, ut sic ostendatur quid omnibus deberetur. Quod si omnibus 
redderetur, justitiam vindicantis juste nemo reprehenderet. Quia vero tam 
multi exinde liberantur,
est unde agantur maximae gratiae gratuito muneri liberantis.
          CAPUT CXLVII.
Criminis supplicium post mortem non esse causam purgationis, ibidem.
Platonici quidem, quamvis impunita nulla velint esse peccata, tamen omnes 
poenas emendationi adhiberi putant, vel humanis inflicta legibus, vel divinis, 
sive in hac vita, sive post mortem; si aut parcatur hic cuique, aut ita 
plectatur ut hic non corrigatur. Hinc Maronis illa sententia, ubi cum dixisset 
de terrenis corporibus moribundisque membris, quod animae:Hinc metuunt, 
cupiuntque, dolent, gaudentque: nec auras
Suscipiunt [Respiciunt] clausae tenebris et carcere caeco,
secutus adjunxit atque ait:Quin et supremo cum lumine vita reliquit,
id est, cum die novissimo reliquit eas ista vita:Non tamen ( inquit ) omne 
malum miseris, nec funditus omnes
Corporeae excedunt pestes: penitusque necesse est
Multa diu concreta modis inolescere miris.
Ergo exercentur poenis: veterumque malorum
Supplicia expendunt; aliae panduntur inanes
Suspensae ad ventos: aliis sub gurgite vasto
Infectum eluitur scelus, aut exuritur igni.
Qui hoc opinantur, nullas poenas nisi purgatorias volunt esse post mortem, 
ut quoniam terris superiora sunt elementa, aqua, aer, ignis, ex aliquo 
istorum mundetur per expiatorias poenas quod a terrena contagione contractum 
est. Aer quippe accipitur
in eo quod ait suspensae ad ventos, aqua in eo quod ait sub gurgite vasto; 
ignis autem suo nomine expressus est, cum dixit, aut exuritur igni. Nos 
vero etiam in hac quidem mortalitate [mortali vita] esse quasdam poenas 
purgatorias confitemur, non quibus affliguntur quorum vita vel non inde 
fit melior, vel potius inde fit pejor, sed illis sunt purgatoriae qui eis 
coerciti corriguntur. Caeterae omnes poenae, sive temporariae, sive sempiternae, 
sicut unusquisque divina providentia tractandus est, inferuntur, vel pro 
peccatis, sive praeteritis, sive in quibus adhuc vivit ille qui plectitur, 
vel pro exercendis declarandisque virtutibus, per homines et angelos, seu 
bonos, seu malos. Nam etsi quisque mali quid [aliquid] alterius
improbitate vel errore patiatur, peccat quidem homo qui, vel ignorantia, 
vel injustitia cuiquam mali aliquid facit, sed non peccat Deus qui justo, 
quamvis occulto, judicio fieri sinit. Sed temporarias poenas alii in hac 
vita tantum, alii post mortem, alii nunc et tunc; verumtamen ante judicium 
illud severissimum novissimumque patiuntur. Non autem omnes veniunt in 
sempiternas poenas, quae post illud judicium [his] sunt futurae, qui post 
mortem sustinent temporales. Nam quibusdam quod in isto non remittitur, 
remittit in futuro saeculo, id est ne futuro saeculi aeterno supplicio 
puniantur, jam supra diximus. Rarissimi sunt autem qui nullas in hac vita, 
sed tantum postea poenas luunt. Fuisse tamen aliquos qui usque ad decrepitam 
senectutem, ne levissimam quidem
febriculam senserint, quietamque duxerint vitam, et ipsi novimus et audivimus.
          CAPUT CXLVIII. De his qui eos, qui permanent in catholica fide, 
etiam si pessime vixerint, tamen propter fidei fundamentum salvandos esse 
definiunt, ex eodem libro XXI de Civitate Dei.
Sunt [autem] qui propter id quod scriptum est, Qui perseveraverit usque 
in finem hic salvus erit, non nisi in Ecclesia catholica perseverantibus, 
quamvis in ea male viventibus, hoc promittunt, per ignem videlicet salvandis 
merito fundamenti, de quo ait Apostolus: Fundamentum enim aliud nemo potest 
ponere, praeter id quod positum est, quod est Christus Jesus. Si quis autem 
aedificat super fundamentum
[hoc] aurum, argentum, lapides pretiosos, ligna, fenum, stipulam, uniuscujusque 
opus manifestabitur; dies enim Domini declarabit, quoniam in igne revelabitur, 
et uniuscujusque opus quale sit ignis probabit; si cujus opus permanserit 
quod superaedificavit, mercedem accipiet; si cujus autem opus arserit, 
damnum patietur; ipse autem salvus erit, sic tamen quasi per ignem. Dicunt 
ergo cujuslibet vitae Catholicum Christianum Christum habere in fundamento, 
quod fundamentum nulla haeresis haber, a corporis ejus unitate praecisa; 
et ideo propter hoc fundamentum etiam si malae vitae fuerit Catholicus 
Christianus, velut qui superaedificaverit ligna, fenum, stipulam, putant 
eum salvum fieri per ignem, id est, [est] post poenas ignis illius liberari, 
quo igne in ultimo judicio
punientur mali.
          CAPUT CXLIX. Quid in fundamento habere Christum, et quibus spondeatur 
salus per ignis usturam, ex eodem libro XXI.
Qui manducat carnem meam et bibit sanguinem meum, in me manet et ego in 
eo. Ostendit quid sit non sacramento tenus, sed corpus revera Christi manducare, 
et ejus sanguinem bibere: hoc est enim in Christo manere, ut in illo maneat 
et Christus. Sic enim hoc dixit tanquam diceret. Qui non in me manet, et 
in 97 quo [ego] non maneo, non se dicat aut existimet manducare corpus 
meum, aut bibere sanguinem meum. Non itaque manent in Christo, qui non 
sunt membra ejus. Non sunt autem membra Christi, qui
se faciunt membra meretricis, nisi malum illud poenitendo esse destiterint, 
et ad hoc bonum reconciliatione redierint. Sed habent, inquiunt, Christiani 
Catholici in fundamento Christum, a cujus unitate [veritate] non recesserunt, 
tametsi huic fundamento superaedificaverunt quamlibet pessimam vitam, velut 
ligna, fenum, stipulam. Recta itaque fides, per quam Christus est fundamentum, 
quamvis cum damno (quoniam illa quae superaedificata sunt exurentur), tamen 
poterit eos quandoque ab illius ignis perpetuitate salvare. Respondeat 
[ergo] eis breviter apostolus Jacobus: Si quis dicat se fidem habere, opera 
autem non habeat, nunquid poterit fides salvare eum? Et quis est, inquiunt, 
de quo dicit apostolus Paulus: Ipse autem salvus erit, sic tamen
quasi per ignem? Simul quis iste sit, inquiramus; hunc tamen non esse certissimum 
est, ne duorum Apostolorum sententias mittamus in rixam, si unus dicit: 
Etiam si mala opera quis habuerit, salvabit cum per ignem fides; alius 
autem: Si opera non habeat, nunquid poterit fides salvare eum? Inveniemus 
ergo quis [qui] possit salvari per ignem, si prius invenerimus quid sit 
habere in fundamento Christum. Quod ut de ipsa similitudine quantocius 
advertamus, nihil in aedificio praeponitur fundamento. Quisquis itaque 
sic habet in corde Christum, ut ei terrena et temporalia, nec ea quae licita 
sunt atque concessa praeponat, fundamentum habet Christum: si autem praeponit, 
etsi videatur habere fidem Christi, non est tamen in eo fundamentum Christus, 
cui talia
praeponuntur; quanto magis si salutaria praecepta contemnens, committat 
illicita, non [etiam non] praeposuisse Christum, sed postposuisse convincitur, 
quem posthabuit imperantem, sive concedentem, dum contra ejus imperata, 
sive concessa, suam per flagitia delegit explere libidinem? Si quis itaque 
Christianus diligit meretricem, eique adhaerens unum corpus efficitur, 
jam in fundamento non habet Christum: si quis autem diligit uxorem suam, 
si secundum Christum, quis ei dubitet in fundamento esse Christum? Si vero 
secundum hoc saeculum, si carnaliter, si in morbo concupiscentiarum, sicut 
[et] gentes quae ignorant Deum, etiam hoc secundum veniam concedit Apostolus, 
imo per Apostolum Christus. Potest ergo et isto in fundamento habere Christum:
si enim nihil ei talis affectionis voluptatisque praeponat quamvis superaedificet 
lignum, fenum, stipulam, Christus est fundamentum; propter hoc salvus erit 
per ignem. Delicias quippe hujusmodi amoresque terrenos propter conjugalem 
copulam non damnabiles tribulationis ignis exuret. Ad quem pertinent ignem 
et orbitates, et quaecunque calamitates, quae auferunt haec. Ac per hoc 
ei qui aedificavit, erit aedificatio ista damnosa; quia non habebit quod 
superaedificavit, et eorum amissione cruciabitur, quibus fruendo utique 
laetabatur, sed per hunc ignem salvus erit merito fundamenti, quia etsi 
utrum id habere mallet, an Christum, a persecutore proponevetur, [se mallet 
Christum habere quam ista liberrime
profiteretur], illud Christo non praeponeretur. Vide in Apostolicis verbis 
hominem aedificantem super fundamentum aurum, argentum, lapides pretiosos. 
Qui sine uxore est, inquit, cogitat quae sunt Dei, quomodo placeat Deo. 
Vide alium aedificantem ligna, fenum, stipulam: Qui autem matrimonio junctus 
est, inquit, cogitat ea quae sunt mundi, quomodo placeat uxori; uniuscujusque 
opus [quale sit] manifestabitur; dies enim Domini declarabit, dies utique 
tribulationis: quoniam [in] igne, inquit, revelabitur. Eamdem tribulationem 
ignem vocat, sicut alibi legitur: Vasa figuli probat fornax, et homines 
justos tentatio tribulationis; et uniuscujusque opus quale sit ignis probabit, 
si cujus opus permanserit. Permanet enim quod quisque cogitat quae sunt 
Dei, quomodo
placeat Deo, quod superaedificavit, mercedem accipiet, id est unde cogitavit 
hoc sumet. Si cujus autem opus arserit damnum patietur, quoniam quod dilexerat 
non habebit: ipse autem salvus erit, quia nulla eum tribulatio ab illius 
fundamenti stabilitate semovit; sic tamen quasi per ignem: quod enim illiciente 
amore [quod enim sine illiciente amore] non habuit, sine urente dolore 
non perdit. Ecce, quantum mihi videtur, inventus est ignis, qui nullum 
eorum damnet, sed unum ditet, alterum damnificet, ambos probet. Si autem 
ignem illum loco isto voluerimus accipere, de quo Dominus dicet sinistris, 
Discedite a me, maledicti, in ignem aeternum, ut in eis etiam isti esse 
credantur qui aedificant super fundamentum ligna, fenum, stipulam, eosque 
ex illo
igne post tempus pro malis meritis impertitum liberet boni meritum fundamenti, 
quid arbitremur dextros, quibus dicetur: Venite, benedicti patris mei, 
possidete paratum vobis regnum? nisi eos qui aedificaverunt super fundamentum 
aurum, argentum, lapides pretiosos? sed in illum ignem, de quo dictum est, 
Sic tamen quasi per ignem, si hoc modo est intelligendus, utrique mittendi 
sunt, et dextri scilicet et sinistri: illo quippe igne utrique probandi 
sunt, de quo dictum est: Dies enim declarabit, quia in igne revelabitur, 
et uniuscujusque opus quale sit ignis probabit. Si ergo utrumque probabit 
ignis, ut si cujus opus permanserit, id est non fuerit igne consumptum, 
quod superaedificavit, mercedem accipiat; si cujus autem opus arserit, 
damnum patiatur:
profecto non est ipse aeternus ille ignis; in illum enim soli sinistri 
novissima et perpetua damnatione mittentur; iste autem dextros probat, 
sed alios eorum sic probat, ut aedificium quod super Christum fundamentum 
ab eis invenerit esse constructum, non exurat atque consumat; alios autem 
aliter, id est ut quod superaedificaverunt, ardeat damnumque inde patiantur, 
salvi fiant autem, quoniam Christum in fundamento stabiliter positum praecellenti 
charitate tenuerunt. Si autem salvi fient, profecto et ad dextram stabunt, 
et cum caeteris audient: Venite, benedicti Patris mei; possidete paratum 
vobis regnum, non ad sinistram ubi illi erunt qui salvi non erunt, et ideo 
audient: Discedite a me, maledicti, in ignem
aeternum. Nemo quippe ab illo igne salvabitur, quia in supplicium aeternum 
ibunt illi omnes, ubi vermis eorum non moritur [morietur], et ignis non 
exstinguetur, quo cruciabuntur die ac nocte, in saecula saeculorum. Post 
istius sane corporis mortem, donec ad illum veniatur qui post resurrectionem 
corporum futurus est, damnationis et remunerationis ultimus dies, si hoc 
temporis intervallo spiritus defunctorum ejusmodi ignem dicuntur perpeti 
quem non sentiant illi, qui non habuerunt tales mores, [et amores] in hujus 
corporis vita, ut eorum ligna et fenum, et stipula consumatur, alii vero 
sentiant, qui ejusmodi secum aedificia portaverunt, sive ibi tantum, sive 
et hic et ibi, sive ideo hic ut non ibi saecularia, quamvis a damnatione 
venialia concremantem ignem transitoriae
tribulationis inveniant, non redarguo quia forsitan verum est. Potest quippe 
ad istam tribulationem pertinere etiam mors ipsa carnis, quae de primi 
peccati perpetratione concepta est, ut secundum cujusque aedificium, tempus 
quod eam sequitur, ab unoquoque sentiatur [et secundum cujusque aedificium 
tempore suo, ab unoquoque suscepta possunt et persecutiones Ecclesiae]. 
Persecutiones quoque quibus martyres coronati sunt, et quas patiuntur quicunque 
Christiani probant utraque aedificia, velut ignis, et alia consumunt, cum 
ipsis aedificatoribus, 98 si Christum in eis non inveniunt fundamentum: 
alia sine ipsis si inveniunt, quia licet cum damno salvi erunt ipsi [Quia 
licet cum damno salvi erunt, ipsi non consumentur, propter Christi videlicet
licet meritum in fundamento reperti, qui manet in aeternum]: alia vero 
non consumunt, quia talia repererunt quae manent in aeternum. Erit etiam 
in fine saeculi tribulatio tempore Antichristi, qualis nunquam antea fuit. 
Quam [Quia] multa erunt tunc aedificia, sive aurea, sive fenea super optimum 
fundamentum, quod est Christus Jesus, ut ignis ille probet utraque, et 
de aliis gaudium, de aliis inferat damnum, neutros tamen perdat, in quibus 
haec inveniet propter stabile fundamentum. Quicunque autem, non dico uxorem 
cujus etiam commixtione carnis ad carnalem utitur voluptatem, sed ipsa 
quae ab hujusmodi delectationibus, aliena sunt nomina pietatis, humano 
more carnaliter diligendo Christo anteponit, non eum habet in fundamento, 
et ideo
non per ignem salvus erit. Sed salvus non erit, quia esse cum Salvatore 
non poterit, qui de hac re apertissime loquens ait: Qui amat patrem et 
matrem plusquam me, non est me dignus, et qui amat filium aut filiam super 
me, non est me dignus. Verum qui has necessitudines sic amat carnaliter, 
ut tamen eas Christo Domino non praeponat, malitque carere ipsis quam Christo, 
si ad hunc fuerit articulum tentationis adductus, per ignem salvus erit, 
quia ex earum amissione tantum necesse est urat dolor, quantum haeserat 
amor. Porro qui patrem, matrem, filios, filias, secundum Christum dilexerit, 
ut ad ejus regnum obtinendum eique cohaerendum illis consulat, vel hoc 
in eis diligat, quod membra sunt Christi, absit ut ista
dilectio reperiatur in lignis, feno et stipula consumenda, sed prorsus 
aedificio aureo, argenteo, gemmeo deputabitur. Quomodo autem potest eos 
plus amare quam Christum, quos amat utique propter Christum?-- De expositione 
psal. LXXX.--Expone ergo, inquit, nobis ligna, fenum, stipulam, qui aedificant 
supra fundamentum, quomodo non pereant sed salvi fiant, sic tamen tanquam 
per ignem. Obscura quidem illa quaestio, sed ut possum breviter dicam, 
fratres. Sunt homines omnino contemptores saeculi hujus, quibus non est 
natum quidquid temporaliter fluit; non haerent dilectione aliqua terrenis 
operibus casti, sancti, continentes, justi, fortassis et omnia sua vendentes, 
et pauperibus distribuentes, aut possidentes tanquam non possidentes, et 
utentes hoc mundo tanquam
non utentes. Sunt autem alii qui rebus infirmitati concessis inhaerent 
aliquantum dilectione: non rapit villam alienam, sed sic amat suam, ut 
si perdiderit, conturbetur; non appetit uxorem alienam, sed sic haeret, 
sic miscetur suae, ut modum non ibi teneat praescriptum tabulis, liberorum 
procreandorum causa; non tollit aliena, sed repetit sua, et habet judicium 
cum fratre suo. Talibus enim dicitur: Jam quidem omnino delictum est in 
vobis, quia judicia habetis vobiscum. Verum ipsa judicia in Ecclesia jubet 
agi, non ad forum trahi, tamen delicta esse dicit: contendit enim Christianus 
pro rebus terrenis amplius quam decet eum cui promissum est regnum coelorum, 
non totum cor sursum levat, sed aliquam ejus partem trahit in terram. Denique 
si veniat tentatio ducendi martyrii,
illi qui habent in fundamento Christum, et aedificant aurum, argentum, 
lapides pretiosos, quid dicunt ex hac opportunitate? Bonum est mihi dissolvi 
et esse cum Christo: alacres currunt, aut nihil, aut modice de terrena 
fragilitate contristantur; illi autem amantes res proprias, domos proprias, 
graviter conturbantur: fenum, stipula et ligna ardent. Habent ergo ligna, 
et fenum, et stipulam, super fundamentum, sed rerum concessarum, non illicitarum. 
Dico enim, fratres: Posside fundamentum, haere coelo, calca terram; si 
talis es, non aedificas nisi aurum, argentum, lapides pretiosos; cum autem 
dixeris, Amo possessionem istam, timeo ne pereat et imminet damnum, et 
tu contristaris, non quidem praeponis eam Christo. Nam sic amas possessionem 
istam, ut
si dicatur tibi: Ipsam vis, an Christum? et si tristis eam perdis, plus 
tamen amplecteris Christum, quem posuisti in fundamento: salvus eris tanquam 
per ignem. Audi aliud: Non potes tenere possessionem istam, nisi dixeris 
falsum testimonium; et hoc non facere, Christum in fundamento ponere est. 
Veritas etenim dixit: Os quod mentitur occidit animam. Ergo si possessionem 
tuam diligis, non tamen propter illam facis rapinam, non propter illam 
dicis falsum testimonium, non propter illam homicidium facis, non propter 
illam falsum juras, non propter illam Christum negas, eo quod non propter 
illam facis haec, Christum habes in fundamento; tamen quia diligis illam, 
et contristaris si perdas illam, super fundamentum
posuisti, non aurum, argentum, lapides pretiosos, sed ligna, fenum, stipulam; 
salvus ergo eris, cum ardere coeperit quod aedificasti, sic tamen tanquam 
per ignem. Nemo enim super fundamentum hoc aedificans adulteria, blasphemias, 
sacrilegia, idololatrias, perjuria, putet se salvum futurum per ignem, 
quasi ista sunt ligna, fenum, stipula; sed qui aedificat amorem terrenorum 
super fundamentum regni coelorum, id est, super Christum, ardebit amor 
rerum temporalium, et ipse salvus erit per idoneum fundamentum. Inimici 
Domini mentiti sunt ei dicendo, Eo ad vineam, et non eundo, et erit tempus 
eorum non ad tempus, sed in aeternum. Et qui sunt isti?
Et cibavit illos ex adipe frumenti.--Nostis adipem frumenti, unde cibantur 
multi inimici qui mentiti
sunt ei. Et cibavit illos ex adipe frumenti, miscuit eos sacramentis suis; 
et Judam quando dedit buccellam ex adipe frumenti cibavit, et inimicus 
Domini mentitus est ei, et erit tempus ejus in aeternum. Cibavit illos 
ex adipe frumenti. O ingratos! cibavit ex adipe frumenti, et de petra melle 
saturavit eos: in eremo aquam de petra produxit, non mel. Mel sapientia 
est, primatum dulcoris tenens in escis cordis. Quam ergo multi inimici 
Domini mentientes Domino cibantur, non solum ex adipe frumenti, sed etiam 
de petra melle, de sapientia Christi! quam multi delectantur verbo ejus, 
et cognitione sacramentorum ejus, solutione parabolarum ejus! quam multi 
delectantur! quam multi clamant! Et non est hoc mel de quolibet homine, 
sed de petra, petra autem
erat Christus. Quam multi ergo satiantur de melle isto! clamant, dicunt: 
Suave est. Dicunt: Nihil melius, nihil dulcius intelligi vel dici potuit; 
et tamen inimici Domini mentiti sunt ei. Nolo amplius immorari in rebus 
dolendis: quanquam terribiliter psalmus ad hoc finitus sit, tamen a fine 
ejus obsecro vos recurramus ad caput: Exsultate Deo adjutori nostro.
          CAPUT CL. Contra eorum persuasionem qui putant sibi non obfutura 
peccata, in quibus cum eleemosynas facerent perstiterunt; ex eodem libro 
XXI.
Restat eis respondere qui dicunt aeterno igne illos tantummodo arsuros 
qui de [pro] peccatis suis facere dignas eleemosynas negligunt, propter 
illud quod ait apostolus Jacobus: Judicium autem sine misericordia
illi qui non fecit misericordiam. Qui ergo fecit, inquiunt, quamvis non 
correxerit perditos mores, sed nefarie ac nequiter inter ipsas suas eleemosynas 
vixerit, cum misericordia illi futurum est judicium, ut aut non damnetur 
omnino, aut post aliquod tempus a damnatione novissima liberetur; nec ob 
aliud existimant Christum delicto atque neglecto [de solo dilectu atque 
neglectu] eleemosynarum discretionem inter dextros et sinistros esse facturum, 
quorum alios in regnum, alios in supplicium mittat aeternum. Ut autem quotidiana 
sibi opinentur, quae facere omnino non 99 cessant; qualiacunque et quantacunque 
sint, per eleemosynas dimitti posse peccata, orationem quam docuit ipse 
Dominus, et suffragatricem sibi adhibere
conantur et testem: Sicut enim nullus est, inquiunt, dies quo a Christianis 
haec oratio non dicatur, ita nullum est quotidianum qualecunque peccatum 
quod per illam non dimittatur, cum dicimus: Dimitte nobis debita nostra; 
si quod sequitur facere curemus, Sicut et nos dimittimus debitoribus nostris. 
Non enim ait Dominus, inquiunt: Si dimiseritis peccata sua hominibus, dimittet 
vobis Pater vester quotidiana parva peccata, sed, Dimittet, inquit, vobis 
peccata vestra. Qualiacunque ergo vel quantacunque sint, etiam si quotidie 
perpetrentur, nec ab eis vita discedat in melius commutata, per eleemosynam 
venia non negata remitti sibi posse praesumunt. Sed bene quod isti dignas 
pro peccatis eleemosynas commonentes esse faciendas: quoniam si dicerent, 
qualescunque
eleemosynas pro peccatis quotidianis et magnis, et quantacunque scelerum 
consuetudine, misericordiam posse impetrare divinam, ut ea quotidiana remissio 
sequeretur, viderent se rem dicere absurdam atque ridiculam. Sic enim cogerentur 
fateri fieri posse ut opulentissimus homo, decem nummulis diurnis in eleemosynas 
impensis, homicidia, et adulteria, et nefaria quaeque facta redimeret. 
Quod si absurdissimum est dicere, profecto si quaeratur quae dignae sunt 
pro peccatis eleemosynae de quibus etiam Christi praecursor ille dicebat, 
Facite ergo fructus dignos poenitentiae, proculdubio non invenientur eos 
facere qui vitam suam usque ad mortem quotidianorum criminum perpetratione 
confodiunt. Primo quia in auferendis rebus alienis longe plura diripiunt, 
ex
quibus per exigua pauperibus largiendo Christum se ad hoc pascere existimant, 
ut licentiam malefactorum ab illo emisse vel quotidie potius emere credentes, 
securi damnalia [damnabilia] tanta committant. Qui si pro uno scelere omnia 
distribuerent indigentibus membris Christi, nisi desisterent a talibus 
factis, habendo charitatem, quae non agit perperam, aliquid eis prodesse 
non posset. Qui ergo dignas pro suis peccatis eleemosynas facit, prius 
eas facere incipit a se ipso. Indignum est enim ut in se non faciat qui 
facit in proximum, cum audiat dicentem Deum: Diliges proximum tuum tanquam 
teipsum. Itemque audiat: Miserere animae tuae placens Deo. Hanc eleemosynam, 
id est, ut Deo placeat, non faciens animae suae, quomodo dignas pro peccatis 
suis eleemosynas
facere dicendus est? Ad hoc enim et illud est scriptum: Qui sibi malignus 
est, cui bonus erit? Orationes quippe adjuvant eleemosynae. Et utique intuendum 
est quod legimus: Fili, peccasti, ne adjicias iterum, et de praeteritis 
deprecare, ut tibi dimittantur. Propter hoc ergo eleemosynae faciendae 
sunt, ut cum de praeteritis peccatis deprecamur, exaudiamur, non ut, in 
eis perseverantes, licentiam malefaciendi nos per eleemosynas comparare 
credamus. Ideo autem Dominus et dextris eleemosynas ab eis factas, et sinistris 
non factas se imputaturum esse praedixit, ut hinc ostenderet quantum valeant 
eleemosynae ad priora delenda, non ad perpetua impune committenda peccata. 
Tales autem eleemosynas
non dicendi sunt facere, qui vitam nolunt a consuetudine scelerum in melius 
commutare, quia et in hoc quod ait, Quando uni ex minimis meis non fecistis, 
mihi non fecistis, ostendit eos non facere etiam quando se facere existimant. 
Si enim Christiano esurienti panem tanquam Christiano darent, profecto 
sibi panem justitiae, quod ipse Christus est, non negarent, quoniam Deus 
non cui detur, sed quo animo detur attendit. Qui ergo Christum diligit 
in Christiano, hoc animo ei porrigit eleemosynam, quo accedit ad Christum, 
non quo vult recedere impunitus a Christo. Tanto enim magis quisque deserit 
Christum, quanto magis diligit quod improbat Christus. Nam quid cuique 
prodest quod baptizatur, si non justificatur? Nonne qui dixit, Nisi quis 
renatus fuerit ex
aqua et Spiritu [sancto] non intrabit in regnum Dei, ipse etiam dixit, 
Nisi abundaverit justitia vestra super Scribarum et Pharisaeorum, non intrabitis 
in regnum coelorum? Cur illud timendo multi curant baptizari; et hoc non 
timendo non multi curant justificari? Sicut ergo non fratri suo dicit fatue, 
qui cum hoc dicit non ipsi fraternitati, sed peccato ejus infensus est, 
alioquin reus erit gehennae ignis; ita e contrario qui porrigit eleemosynam 
Christiano, non Christiano porrigit, qui non in eo diligit Christum; non 
autem diligit Christum qui justificari recusat in [a] Christo; et quemadmodum 
si quis praeoccupatus fuerit hoc [in aliquo] delicto ut fratri suo dicat 
fatue, id est, non ejus peccatum volens auferre, convicietur injuste [convincitur 
justitiae],
parum est illi ad hoc redimendum eleemosynas facere, nisi etiam quod ibi 
sequitur remedium reconciliationis adjungat. Ibi enim sequitur: Si [ergo] 
offers munus tuum ad altare, et ibi recordatus fueris quia frater tuus 
habet aliquid adversum te, relinque ibi munus tuum ad altare, et vade prius 
reconciliari fratri tuo, et tunc veniens offeres munus tuum. Ita parum 
est eleemosynas quantaslibet facere pro quocunque scelere, et in consuetudine 
scelerum permanere. Oratio vero quotidiana, quam docuit ipse Jesus, unde 
et Dominica nominatur [nuncupatur], delet quidem quotidiana peccata cum 
quotidie dicitur: Dimitte nobis debita nostra; atque [quoniam] id quod 
sequitur non solum dicitur, sed etiam fit: Sicut et nos dimittimus debitoribus 
nostris. Sed quia
fiunt peccata, ideo dicitur, non ut ideo fiant quia dicitur. Per hanc enim 
nobis voluit Salvator ostendere quantumlibet juste in hujus vitae caligine 
atque infirmitate vivamus, non nobis deesse peccata, pro quibus dimittendis 
debeamus orare, et eis qui in nos peccant, ut et nobis ignoscatur, ignoscere. 
Non itaque propterea Dominus ait, Si dimiseritis peccata hominibus dimittet 
vobis et Pater vester peccata vestra, ut de hac oratione confisi securi 
quotidiana scelera faceremus, vel potentia, qua non timeremus hominum leges, 
vel astutia, qua ipsos homines falleremus, sed ut per illam disceremus 
non putare nos esse sine peccatis, etiam si a criminibus essemus immunes, 
sicut etiam legis veteris sacerdotes
hoc ipsum Deus de sacrificiis admonuit, quae jussit eos primum pro suis, 
deinde pro populi offerre peccatis. Nam et ipsa verba tanti magistri et 
Domini nostri vigilanter intuenda sunt. Non enim ait, Si dimiseritis peccata 
hominibus, et Pater vester dimittet vobis qualiacunque peccata; sed ait 
Peccata vestra; quotidianam quippe orationem docebat, et justificatis utique 
discipulis loquebatur. Quid est ergo peccata vestra, nisi peccata sine 
quibus nec vos eritis, qui justificati et sanctificati estis? Ubi ergo 
illi, qui per hanc orationem occasionem perpetrandorum quotidie scelerum 
quaerunt, dicunt Dominum significasse etiam magna peccata, quoniam non 
dixit, Dimittet vobis parva, sed peccata vestra, ibi nos considerantes 
qualibus loquebatur, et audientes dictum
peccata vestra, nihil aliud debemus existimare quam parva, quoniam talium 
jam non erant magna. Verumtamen nec ipsa magna, a quibus omnino mutatis 
in melius moribus recedendum est, dimittuntur orationibus, nisi fiat quod 
ibi dicitur: Sicut nos dimittimus debitoribus nostris. Si enim minima peccata, 
sine quibus non est etiam vita justorum, aliter non remittuntur, quanto 
magis multis et magnis criminibus involuti, etiam si ea perpetrare desinant, 
nullam indulgentiam consequuntur, si ad remittendum aliis quod in eos quisque 
peccaverit inexorabiles fuerint, cum dicat Dominus, Si autem non dimiseritis 
hominibus [peccata], neque Pater vester dimittet vobis. Ad hoc enim valet 
quod etiam Jacobus apostolus ait, Judicium futurum sine misericordia
illi qui non fecerit misericordiam. Venire quippe debet in mentem etiam 
servus ille cui debitori dominus relaxavit decem millia talentorum, quae 
postea jussit ut redderet, quia non misertus est conservi qui ei debebat 
centum denarios. In his ergo qui filii sunt promissionis et vasa misericordiae 
100 valet quod ait idem apostolus, consequenter adjungens: Superexultat 
autem misericordia judicio [judicium], quoniam et illi qui tanta sanctitate 
vixerunt, ut alios quoque recipiant in tabernacula aeterna, quibus amici 
facti sunt de mammona iniquitatis, ut tales essent, misericordia liberati 
sunt ab eo qui justificat impium, imputans mercedem secundum gratiam, non 
secundum debitum. In eorum quippe numero est Apostolus, qui dicit: Misericordiam
consecutus sum, ut fidelis essem. Illi autem qui recipiuntur a talibus 
in tabernacula aeterna, fatendum est quod non sint his moribus praediti, 
ut eis liberandis sine suffragio sanctorum sua possit vita sufficere, ac 
per hoc multo amplius in eis superexultat misericordia judicio [judicium]. 
Nec tamen ideo putandus est quisquam sceleratissimus nequaquam vita vel 
bona vel tolerabiliore mutatus recipi in tabernacula aeterna, quoniam obsecutus 
est sanctis de mammona iniquitatis, id est, de pecunia, vel divitiis, quae 
male fuerunt acquisitae; jam [aut etiam] si bene non tamen veris, sed quas 
iniquitas putat esse divitias, quoniam nescit quae sint verae divitiae, 
quibus illi abundant qui et alios recipiunt in tabernacula
aeterna. Est itaque quidam vitae modus, nec tamen malae, ut his qui eam 
vivunt nihil prosit ad capessendum regnum coelorum largitas eleemosynarum, 
quibus etiam justorum sustentatur inopia, et fiunt amici qui in tabernacula 
aeterna suscipiant, nec tam bonae ut ad tantam beatitudinem adipiscendam 
eis ipsa sufficiat nisi eorum meritis quos amicos fecerint misericordiam 
consequantur. Mirari autem soleo, etiam apud Virgilium reperiri istam Domini 
sententiam ubi ait: Facite vobis amicos de mammona iniquitatis, ut et ipsi 
recipiant vos in tabernacula aeterna. Cui est illa simillima: Qui recipit 
prophetam in nomine prophetae mercedem prophetae accipiet, et qui recipit 
justum in nomine justi, mercedem justi accipiet; nam cum Elysios campos 
poeta ille describeret, ubi
putant habitare animas beatorum, non solum ibi posuit eos qui propriis 
meritis ad illas sedes pervenire potuerunt, sed adjicit ad quae [atque] 
ait: Quique sui memores alios fecere merendo, id est, qui promeruerunt 
alios, eosque sui memores promerendo fecerunt. Prorsus tanquam eis diceret, 
quod frequentaturore Christianorum, cum se cuique sanctorum humilis quisque 
commendat et dicit: Memor mei esto; atque ut id esse possit promerendo 
efficit. Sed quis iste sit modus, et quae sint ipsa peccata quae ita impediunt 
perventionem ad regnum Dei, ut tamen amicorum sanctorum meritis impetrent 
indulgentiam, difficillimum est invenire, periculosissimum definire. Ego 
certe usque ad hoc tempus cum inde satagerem, ad eorum indaginem pervenire 
non
potui, et fortassis propterea latent, ne studium proficiendi ad omnia cavenda 
peccata pigrescat, quoniam si scirentur quae vel qualia sint delicta pro 
quibus etiam permanentibus, nec provectu vitae melioris assumptis, intercessio 
sit inquirenda et speranda justorum, eis secura se obvolvere humana segnitia 
[segnities]; nec evolvi talibus implicamentis illius virtutis expeditione 
curaret, sed tantummodo quaereret aliorum meritis liberari, quos amicos 
sibi de mammona iniquitatis eleemosynarum largitate fecisset. Nunc vero 
dum venialis iniquitatis, etiam si perseveret, ignoratur modus, profecto 
et studium in meliora proficiendi, orando et instando vigilantius adhibetur, 
et faciendi de mammona iniquitatis sanctos amicos cura non spernitur. Verum 
ista liberatio
quae fit sive suis quibusque orationibus, sive intercedentibus sanctis, 
id agit, ut in ignem quisque non mittatur aeternum, non ut cum fuerit missus 
post quantumcunque inde tempus eruatur. Nam et illi qui putant sic intelligendum 
esse quod scriptum est, afferre terram bonam uberem fructum, aliam tricenum, 
aliam sexagenum, aliam centenum, ut sancti pro suorum diversitate meritorum, 
alii tricenos homines liberent, alii sexagenos, alii centenos, hoc in die 
judicii futurum suspicari solent, non post judicium. Qua opinione quidam 
cum videret homines impunitatem sibi perversissime pollicentes, eo quod 
omnes isto modo ad liberationem pertinere posse videantur, elegantissime 
respondisse perhibetur, bene
potius esse vivendum, ut inter eos quisque reperiatur qui pro aliis intercessuri 
sunt liberandis, ne tam pauci sint, ut cito ad numerum suum, vel tricenum, 
vel sexagenum, vel centenum unoquoque eorum perveniente multi remaneant, 
qui erui jam de poenis illorum intercessione non possint, et in eis inveniatur 
quisquis sibi spem fructus alieni temeritate vanissima pollicetur.
          CAPUT CLI. De aeterna et incommutabili voluntate; ex lib. de 
Civitate Dei XXII.
Multa fiunt [enim] quidem a malis contra voluntatem Dei, sed tantae est 
ille sapientiae tantaeque virtutis, ut in eos exitus, sive fines, quos 
bonos et justos ipse praescivit, tendant omnia quae voluntati ejus videntur
adversa; ac per hoc cum Deus mutare dicitur voluntatem, ut quibus lenis 
erat, verbi gratia, reddatur iratus, illi potius quam ipse mutantur, et 
eum quodammodo mutatum in his quae patiuntur inveniunt: sicut mutatur sol 
oculis sauciatis, et asper quodammodo ex miti et ex delectabili molestus 
efficitur, cum ipse apud seipsum maneat idem qui fuit. Dicitur etiam voluntas 
Dei, quam facit in cordibus obedientium mandatis ejus, de qua dicit Apostolus: 
Deus est enim qui operatur in nobis, et velle; sicut justitia Dei, non 
solum quia ipse justus est dicitur, sed illa etiam quam homo [in homine], 
qui ab illo justificatur facit: sic et lex ejus vocatur, quae potius est 
hominum, sed ab ipso data [hominibus]; nam utique homines erant quibus 
ait Jesus: In lege vestra
scriptum est, cum alio loco legamus: Lex Dei ejus in corde ipsius: secundum 
voluntatem hanc quam Deus operatur in hominibus etiam velle dicitur, quod 
non ipse vult, sed suos id volentes facit; sicut dicitur cognovisse, quod 
ut cognosceretur fecit [facit] a quibus ignorabatur. Neque enim dicente 
Apostolo, Nunc autem cognoscentes Deum, imo cogniti a Deo, fas est ut credamus 
quod eos tunc cognoverit Deus praecognitos ante constitutionem mundi, sed 
tunc cognovisse dictus est, quod tunc ut cognosceretur effecit. De his 
locutionum modis jam et in superioribus libris memini disputatum. Secundum 
ergo hanc voluntatem qua Deum velle dicimus, quod alios effecit velle a 
quibus futura nesciuntur, multa vult nec facit. Multa enim volunt fieri 
sancti ejus, ab illo inspirata
sancta voluntate, nec fiunt: sicut orant pro quibusdam pie sancteque, et 
quod orant non facit, cum ipse in eis hanc orandi voluntatem sancto Spiritu 
suo fecerit, ac per hoc quando secundum Deum volunt, et orant sancti, ut 
quisque sit salvus, possumus illo modo locutionis dicere, vult Deus et 
non facit, ut ipsum dicamus velle qui ut velint iste facit: secundum illam 
vero voluntatem suam quae cum ejus praescientia sempiterna est, profecto 
in coelo et in terra omnia quaecunque voluit non solum praeterita vel praesentia, 
sed etiam futura jam fecit. Verum antequam veniat tempus, quo voluit ut 
fieret, quod ante tempora universa praescivit atque disposuit dicimus, 
fiet quando Deus voluerit. Si autem
non solum tempus quo futurum est, verum etiam utrum futurum sit ignoramus, 
dicimus, fiet, si Deus voluerit: non quia Deus novam voluntatem quam non 
habuit tunc habebit, sed quia id quod ex aeternitate in ejus immutabili 
praeparatum est voluntate tunc erit. De eadem voluntate Dei ex psal. CX: 
Magna opera Domini, exquisita in omnes voluntates ejus. Scrutare, exquire, 
vestiga, si potes, omnes voluntates Domini, in omnibus semper magna opera 
ejus invenies. Nulla enim voluntas potentior est ipsius voluntati, contra 
quam cum aliquid fieri sinit; misericordiam suam justitiamque demonstrat. 
Sicut enim vult ut homo non peccet, ita vult peccatori parcere ut revertatur 
et vivat. Ita etiam vult in peccatis perseverantem punire, ut justitiae 
potentiam contumax
non evadat: ac sic quidquid delegeris, o homo, non deerit Deo unde suam 
de te compleat voluntatem. Sive 101 ergo justificet impium, sive arguat 
pigrum, sive exspectet adversum, seu deserat puniendum, semper misericors 
est, semper justus, semper omnipotens.
          CAPUT CLII. De possessione aeternae beatitudinis Sanctorum, et 
perpetuis suppliciis impiorum, ex eodem libro XXII.
Quapropter ut caetera tam multa praeteream, sicut nunc in Christo videmus 
impleri quod promisit Abrahae dicens, In semine tuo benedicentur omnes 
gentes: ita quod eidem semini ejus promisit implebitur, ubi ait, per prophetam, 
Resurgent qui erant in
monumentis, et quod ait, Erit coelum novum, et terra nova, et nonerunt 
memores priorum, nec ascendent in cor ipsorum; sed laetitiam et exsultationem 
invenient in ea: Ecce ego faciam Jerusalem exsultationem, et populum meum 
laetitiam, et exsultabo in Jerusalem, et laetabor in populo meo, et ultra 
non audietur in ea vox fletus. Et per alium prophetam, quod praenuntiavit 
dicens eidem prophetae, In tempore illo salvabitur populus tuus, omnis 
qui inventus fuerit scriptus in libro, et multi dormientium in terrae pulvere 
(sive ut quidam interpretati sunt, aggere) exsurgent, hi in vitam aeternam, 
et hi in opprobrium et confusionem aeternam. Et alio loco per eumdem prophetam: 
Accipient regnum sancti Altissimi [Dei], et obtinebunt illud usque in saeculum 
et
usque in saeculum saeculorum. Et paulo post: Regnum, inquit, ejus regnum 
sempiternum; et alia quae ad hoc pertinentia in libro vicesimo posui, sive 
quae non posui, et tamen in eisdem litteris scripta sunt. Venient et haec 
sicut ista venerunt, quae increduli non putabant esse ventura. Idem quippe 
Deus utraque promisit, utraque ventura esse praedixit, quem perhorrescunt 
numina paganorum, etiam teste Porphyrio nobilissimo philosopho paganorum 
[ipsorum].
          CAPUT CLIII. Contra sapientes mundi, qui putant terrena hominum 
corpora ad coeleste habitaculum non posse transferri, ex eodem libro XXII.
Sed videlicet homines docti atque sapientes contra vim tantae auctoritatis, 
quae omnia genera hominum,
sicut tanto ante praedixit, in hoc credendum sperandumque convertit, acute 
sibi argumentari videntur adversus corporum resurrectionem, et dicere quod 
in tertio de Repub. lib. a Cicerone commemoratum est. Nam cum Herculem 
et Romulum ex omnibus [hominibus] deos esse factos asseveraret, quorum 
non corpora, inquit, sunt in coelum elata, neque enim natura pateretur 
ut id quod esset e terra nisi in terra maneret; haec est magna ratio sapientium, 
quorum Dominus novit cogitationes, quoniam vanae sunt. Si animae tantummodo 
essemus, id est, sine ullo corpore spiritus, et in coelo habitantes, terrena 
animalia nesciremus, nobisque futurum esse diceretur, ut terrenis corporibus 
animandis quodam vinculo mirabili necteremur. Nonne multo fortius argumentaremur
id credere recusantes et diceremus naturam non pati ut res incorporea ligamento 
corporeo vinciretur? Et tamen plena est terra vegetantibus animis quibus 
haec membra terrena miro sibi modo connexa et implicita. Cur ergo, eodem 
volente Deo, qui fecit hoc animal, non poterit terrenum corpus in coeleste 
corpus attolli, si animus omni ac [omnia haec terrena transcendens] per 
hoc etiam coelesti corpore praestabilior, terreno corpori potuit illigari? 
An terrena particula tam exigua potuit aliquid coelesti corpore melius 
apud se tenere, ut sensum haberet et vitam, et eam sentientem atque viventem 
dedignabitur coelum suscipere, aut susceptam non poterit sustinere, cum 
de re sentiat et vivat ista meliore quam est corpus omne coeleste? Sed 
ideo
nunc non fit, quia nondum est tempus, quo id fieri voluit, qui hoc quod 
videndo jam viluit, multo mirabilius quam illud quod ab istis non creditur 
fecit. Cur enim non vehementius admiramur incorporeos animos, coelesti 
corpore potiores, terrenis illigari corporibus, quam corpora, licet terrena, 
sedibus quamvis coelestibus, tamen corporeis, sublimari, nisi quia hoc 
videre consuevimus et hoc sumus, illud vero nondum sumus, nec aliquando 
adhuc vidimus? Nam profecto, sobria ratione consulta, mirabilioris esse 
divini operis reperitur, incorporalibus corporalia quodammodo attexere, 
quam licet diversa, quia illa coelestia, ista terrestria, tamen corpora 
et corpora, copulare [copulari]; sed hoc incredibile fuerit aliquando.
          CAPUT CLIV. De resurrectione carnis, quam quidam mundo credente 
non credunt; ex eodem libro XXII.
Ecce jam credidit mundus sublatum terrenum Christi corpus in coelum, resurrectionem 
carnis et ascensionem in supernas sedes, paucissimis remanentibus atque 
stupentibus, vel doctis, vel indoctis. Jam crediderunt docti et indocti. 
Si rem credibilem crediderunt, videant quam sint stolidi qui non credunt. 
Si autem res incredibilis credita est, etiam hoc utique incredibile est, 
sic creditum esse quod incredibile est. Haec igitur duo incredibilia, resurrectionem 
scilicet nostri corporis in aeternum, et rem tam incredibilem mundum esse 
crediturum, idem Deus antequam vel unum horum fieret, ambo futura esse 
praedixit. Unum
duorum incredibilium jam factum [esse] videmus, ut quod erat incredibile 
crederet mundus, cur id quod reliquum est desperatur, ut etiam hoc veniat 
quod incredibile credidit mundus, sicut jam venit quod similiter incredibile 
fuit, ut rem tam incredibilem crederet mundus, quandoquidem hoc utrumque 
incredibile, quorum videmus unum, alterum credimus, in eisdem litteris 
praedictum sit, per quas credidit mundus?
          CAPUT CLV. Quod ut mundus in Christum crederet, virtutis fuerit 
divinae, non persuasionis humanae, et de Romuli falsa divinitate, ex eodem 
libro XXII.
Et ipse modus quo mundus credidit, si consideretur, incredibilior invenitur. 
Ineruditos liberalibus
disciplinis et omnino quantum ad istorum doctrinas attinet impolitos, non 
peritos grammatica, non armatos dialectica, non rhetorica inflatos, piscatores 
Christus cum retibus fidei, ad mare hujus saeculi paucissimos misit. Atque 
ita ex omni genere tam multos pisces, et tanto mirabiliores quanto rariores, 
etiam ipsos philosophos cepit. Duobus illis incredibilibus, si placet, 
imo quia placere debet, addamus hoc tertium. Jam ergo tria sunt incredibilia, 
quae tamen facta sunt. Incredibile est Christum resurrexisse in carne, 
et in coelum ascendisse cum carne; incredibile est mundum rem tam incredibilem 
credidisse; incredibile est homines ignobiles, infimos, paucissimos, imperitos, 
rem tam incredibilem tam efficaciter mundo, et in illo etiam doctis, persuadere 
potuisse. Horum trium incredibilium primum
nolunt isti cum quibus agimus credere; secundum coguntur, et cernere quod 
non inveniunt unde sit factum, si non credunt tertium. Resurrectio certe 
Christi, et in coelum cum carne in qua resurrexit ascensio, toto jam mundo 
praedicatur et creditur. Si credibilis non est, unde toto terrarum orbe 
jam credita est? si multi nobiles, sublimes, docti eam se vidisse dixerunt, 
et quod viderunt diffamare curarunt, eis mundum credidisse non mirum est, 
sed istos adhuc credere nolle perdurum est; si autem, ut verum est, paucis 
obscuris minimis indoctis eam se vidisse dicentibus et scribentibus credidit 
mundus, cur pauci obstinatissimi qui remanserunt, ipsi mundo jam credenti 
adhuc usque non credunt? 102 Qui propterea numero exiguo ignobilium, infimorum
[infirmorum], imperitorum hominum credidit, quia in tam contemptibilibus 
testibus multo mirabilius divinitas se ipsa persuasit; eloquia namque persuadentium, 
quae dicebant mira, fuerunt facta, non verba. Qui enim Christum in carne 
resurrexisse et cum illa in coelum ascendisse non viderant, id se vidisse 
narrantibus, non loquentibus tantum, sed etiam mirifica facientibus signa, 
credebant. Homines quippe quos unius vel ut multum duarum linguarum fuisse 
noverant, repente linguis omnium gentium loquentes mirabiliter audierunt. 
Claudum ab uberibus matris ad eorum verbum in Christi nomine post quadraginta 
annos incolumem constitisse, sudaria de corporibus eorum ablata sanandis 
profuisse
languentibus, in via quam fuerant transituri positos in ordine innumerabiles 
morbis variis laborantes, ut ambulantium super eos umbra transiret continuo 
salutem solere recipere, et alia multa stupenda in Christi nomine per eos 
facta [sunt signa], postremo etiam mortuos resurrexisse cernebant. Quae 
sicut [si ut] leguntur gesta esse concedunt, ecce tot incredibilia tribus 
illis incredibilibus addimus, et ut credatur unum incredibile, quod de 
carnis resurrectione atque in coelum ascensione dicitur, multorum incredibilium 
testimonia tanta congerimus, et nondum ad credendum horrenda duritia incredulos 
flectimus. Si vero per Apostolos Christi, ut eis crederetur resurrectionem 
atque ascensionem praedicantibus Christi etiam ista
miracula facta esse, non credunt, hoc nobis unum grande miraculum sufficit, 
quod cum terrarum orbis sine ullis miraculis credidit. Recolamus etiam 
hoc loco, illud quod de Romuli credita divinitate Tullius admiratur. Verba 
ejus ut scripta sunt inseram: Magis est, inquit, in Romulo admirandum quod 
caeteri qui dei [dii] ex hominibus facti esse dicuntur, minus eruditis 
hominum saeculis fuerunt, ut fingendi proclivis esset ratio, cum imperiti 
facile ad credendum impellerentur, Romuli autem aetatem minus his septingentis 
annis, jam inveteratis litteris atque doctrinis omniumque [somniumque], 
illo antiquo ex inculta hominum vita errore sublato, fuisse cernimus. Et 
paulo post de eodem Romulo ita loquitur, quod ad hunc pertinet sensum. 
Ex quo intelligi potest, inquit,
permultis annis ante Homerum fuisse quam Romulum, ut jam doctis hominibus 
ac temporibus ipsis eruditis ad fingendum vix quidquam esset loci. Antiquitas 
enim recepit fabulas fictas etiam nonnunquam incondite; haec aetas autem 
jam exculta praesertim eludens omne quod fieri non potest, respuit. Unus 
e numero doctissimorum hominum idemque eloquentissimus omnium M. T. Cicero, 
propterea dicit divinitatem Romuli mirabiliter creditam, quod erudita jam 
tempora fuerunt quae falsitatem non reciperent fabularum. Sed valde ridiculum 
[est] de Romuli falsa divinitate cum de Christo loquimur facere mentionem; 
verumtamen cum sexcentis ferme annis ante Ciceronem Romulus fuerit, atque 
illa aetas jam fuisse doctrinis dicatur exculta, ut quod
fieri non potest omne respueret, quanto magis post sexcentos annos, ipsius 
tempore Ciceronis maximeque postea sub Augusto atque Tiberio, eruditioribus 
utique temporibus, resurrectionem carnis Christi atque in coelum ascensionem, 
tanquam id quod fieri non potest mens humana ferre non posset, eludensque 
ab auribus cordibusque respueret, nisi eam fieri potuisse atque factam 
esse divinitas ipsius veritatis, vel divinitatis veritas et contestantia 
miraculorum signa monstrarent, ut terrentibus et contradicentibus tam multis 
tamque magnis persecutionibus praecedens in Christo, deinde in caeteris 
ad novum saeculum secutura resurrectio, atque immortalitas carnis, et fidelissime 
crederetur et praedicaretur
intrepide, et per orbem terrae pullulatura fecundius, cum in martyrum sanguine 
sereretur. Legebantur enim praeconia praecedentia prophetarum, concurrebant 
ostenta virtutum, et persuadebatur veritas nova consuetudini, non contraria 
rationi, donec orbis terrae, qui persequebatur furore, sequeretur fide.
          CAPUT CLVI. De miraculis quae ut mundus in Christo crederet facta 
sunt, et fieri mundo credente non desinunt, ex eodem libro XXII.
Cur, inquiunt, nunc illa miracula quae praedicatis facta esse non fiunt? 
Possem quidem dicere necessaria fuisse priusquam crederet mundus, ad hoc 
ut crederet mundus. Quisquis adhuc prodigia ut credat inquirit, magnum 
est ipse prodigium, qui mundo
credente non credit. Verum hoc ideo dicunt, ut nec tunc illa miracula facta 
fuisse credantur. Unde ergo tanta fide Christus usquequaque cantatur in 
coelum cum carne sublatus? Unde temporibus eruditis et omne quod fieri 
non potest respuentibus sine ullis miraculis nimium mirabiliter incredibilia 
credidit mundus? An forte credibilia fuisse, et ideo credita esse dicturi 
sunt? cur ipsi ergo non credunt? Brevis igitur est nostra complexio, aut 
incredibilis rei quae non videbatur, alia incredibilia, quae tamen fiebant 
et videbantur, fecerunt fidem; aut certe res ista [ita] credibilis, ut 
nullis quibus persuaderetur miraculis indigeret, istorum nimiam redarguit 
infidelitatem. Hoc ad refellendos vanissimos dixerim. Nam facta esse multa 
miracula quae attestarentur
illi uni grandi salubrique miraculo quo Christus in coelum cum carne in 
qua resurrexit ascendit, negare non possumus. In eisdem quippe veracissimis 
libris cuncta conscripta sunt, et quae facta sunt, et propter quod credendum 
facta sunt. Haec ut fidem facerent innotuerunt, haec per fidem quam fecerunt 
multo clarius innotescunt. Leguntur quippe in populis ut credantur, nec 
in populis tamen nisi credita legerentur. Nam etiam nunc fiunt miracula 
in ejus nomine, sive per sacramenta ejus, sive per orationes, vel memorias 
sanctorum ejus, sed non eadem claritate illustrantur, ut tanta quanta illa 
gloria diffamentur. Canon quippe sacrarum litterarum, quem definitum esse 
oportebat, illa facit ubique recitari, et memoriae cunctorum inhaerere 
populorum. Haec
autem ubicunque fiunt, ibi sciuntur vix a tota ipsa civitate, vel quocunque 
commanentium loco. Nam plerumque etiam ibi paucissimi sciunt ignorantibus 
caeteris, maxime si magna sit civitas, et quando alibi aliisque narrantur, 
non tanta ea commendat auctoritas, ut sine difficultate vel dubitatione 
credantur, quamvis Christianis fidelibus a fidelibus indicentur.
          CAPUT CLVII. An ad Dominici corporis modum omnium mortuorum resurrectura 
sint corpora; ex eodem libro XXII.
Christus in ea mensura corporis in qua mortuus [est] resurrexit, nec fas 
est dicere, cum resurrectionis omnium tempus venerit, accessuram corpori 
ejus
eam magnitudinem quam non habuit, quando in ea discipulis in qua illis 
erat notus apparuit, ut longissimis fieri possit aequalis. Si autem dixerimus 
ad dominici corporis modum etiam quorumque majora corpora redigenda, peribit 
de multorum corporibus plurimum, cum ipse nec capillum periturum esse promiserit. 
Restat ergo ut suam recipiat quisque mensuram, quam vel habuit in juventute, 
etiam si senex sit mortuus, vel fuerat habiturus, etiam si est ante defunctus. 
103 Atque illud quod commemoravit Apostolus de mensura aetatis plenitudinis 
Christi, aut propter aliud intelligamus dictum esse, id est, ut illi capiti 
in populis Christianis accedente omnium perfectione membrorum aetatis ejus 
mensura compleatur; aut si hoc de resurrectione corporum dictum
est, sic accipiamus dictum, ut nec infra nec ultra juvenilem formam resurgant 
corpora mortuorum, sed in ejus aetate et robore usque ad quam Christum 
hic pervenisse cognovimus. Circa triginta quippe annos definierunt esse 
etiam saeculi hujus doctissimi homines juventutem, quae cum fuerit spatio 
proprio terminata, inde jam hominem in detrimenta vergere gravioris ac 
senilis aetatis, et ideo non esse dictum in mensuram corporis, vel in mensuram 
staturae, sed in mensuram aetatis plenitudinis Christi.
          CAPUT CLVIII. Qualis intelligenda sit conformatio sanctorum ad 
imaginem Filii Dei; ex eodem libro XXII.
Illud etiam quod ait, Praedestinatos [fieri] conformes imaginis Filii Dei, 
potest et secundum interiorem
hominem intelligi, unde nobis alio loco dicit: Nolite conformari huic saeculo, 
sed reformamini in novitate mentis vestrae. Ubi ergo reformamur ne conformemur 
huic saeculo, ibi conformamur Dei Filio. Potest et sic accipi, ut quemadmodum 
nobis ille mortalitate, ita nos illi efficiamur immortalitate conformes, 
quod quidem et ad ipsam resurrectionem corporum pertinet. Si autem etiam 
in his verbis, qua forma resurrectura sint corpora sumus admoniti, sicut 
illa mensura, ita et ista conformatio non quantitatis intelligenda est, 
sed aetatis. Resurgent itaque omnes tam magni corpore, quam vel erant, 
vel futuri erant aetate juvenili, quamvis nihil oberit etiam si erit infantilis, 
vel senilis corporis forma. ubi nec mentis, nec ipsius corporis ulla remanebit
infirmitas. Unde etiam si quis in eo corporis modo in quo defunctus est 
resurrecturum unumquemque contendit, non est cum illo laboriosa contradictione 
pugnandum.
          CAPUT CLIX. An in suo sexu resuscitanda atque mansura sunt corpora 
feminarum; ex eodem libro XXII.
Nonnulli propter hoc quod dictum est, Donec occurramus omnes in virum perfectum 
in mensuram aetatis plenitudinis Christi, et conformes imaginis Filii Dei, 
nec in sexu femineo resurrecturas feminas credunt, sed in virili omnes 
aiunt, quoniam Deus solum virum fecit ex limo, feminam ex viro; sed mihi 
melius sapere videntur qui utrumque sexum resurrecturum
esse non dubitant. Non enim libido ibi erit, quae confusionis est causa: 
nam priusquam peccassent nudi erant, et non confundebantur, vir et femina. 
Corporibus ergo illis vitia detrahentur, natura servabitur; non est autem 
vitium sexus femineus, sed natura, quae tunc quidem et a concubitu, et 
a partu immunis erit: erunt tamen membra feminea non accommodata usui veteri, 
sed decori novo, quo non alliciatur aspicientis concupiscentia, quae nulla 
erit, sed Dei laudetur sapientia atque clementia, qui et quod non erant 
fecit, et liberavit a corruptione quod fecit. Ut enim in exordio generis 
humani de latere viri dormientis costa detracta femina fieret, Christum 
et Ecclesiam tali facto jam tunc prophetari oportebat. Sopor quippe ille 
viri mors erat Christi,
cujus exanimis in cruce pendentis latus lancea perforatum est, atque inde 
sanguis et aqua profluxit, quae sacramenta esse novimus quibus aedificatur 
Ecclesia. Nam hoc etiam verbo Scriptura usa est, ubi non legitur formavit, 
aut finxit, sed aedificavit eam in mulierem; unde et Apostolus dicit: Aedificationem 
corporis Christi, quod est Ecclesia. Creatura est ergo Dei femina, sicut 
vir, sed ut de viro fieret unitas commendata [est]; ut autem illo modo 
fieret Christus, ut dictum est, et Ecclesia figurata est. Qui ergo utrumque 
sexum instituit, utrumque restituet. Denique ipse Jesus interrogatus a 
Sadducaeis, qui negabant resurrectionem: Cujus septem fratrum erit uxor 
quam singuli habuerunt? dum quisque eorum vellet defuncti semen, sicut 
lex praeceperat excitare:
Erratis, inquit, nescientes Scripturas neque virtutem Dei; et cum locus 
esset ut diceret, De qua enim me interrogatis, vir erit etiam ipsa, non 
mulier; non [hoc] dixit, sed dixit: In resurrectione enim neque nubent, 
neque uxores ducent, sed sunt sicut angeli Dei in coelo. Aequales utique 
angelis immortalitate ac felicitate, non carne sicut nec resurrectione, 
qua non indiguerunt angeli, quoniam nec mori potuerunt. Nuptias ergo Dominus 
futuras negavit esse in resurrectione, non feminas; et ibi negavit, ubi 
talis quaestio vertebatur, ut eam negato sexu muliebri celeriore facilitate 
dissolveret, si eum ibi praenosceret non futurum; imo etiam futurum esse 
firmavit dicendo, non nubent, quod ad feminas pertinet, nec uxores ducent, 
quod ad viros. Erunt ergo
quae vel nubere hic solent, vel ducere uxores, sed ibi hoc non facient.
          CAPUT CLX. Quod in resurrectione mortuorum natura corporum quibuslibet 
modis dissipatorum in integrum revocanda sit; ex eodem libro XXII.
Absit [autem] ut ad resuscitanda corpora vitaeque reddenda non possit omnipotentia 
Creatoris omnia revocare quae vel bestiae, vel ignis absumpsit in pulverem 
cineremve collapsum, vel in humorem solutum, vel in auras est exhalatum; 
absit ut sinus ullus secretumque naturae ita recipiat aliquid subtractum 
sensibus nostris, ut omnium Creatoris aut cognitionem lateat, aut effugiat 
potestatem. Deum
certe volens sicut poterat definire Cicero, tantus auctor ipsorum: Mens 
quaedam est, inquit, soluta et libera, secreta ab omni concretione mortali, 
omnia sentiens et movens, ipsaque praedita motu sempiterno. Hoc autem reperit 
in doctrinis magnorum philosophorum. Ut igitur secundum ipsos loquar, quomodo 
aliquid vel latet omnia sentientem, vel irrevocabiliter fugit omnia moventem? 
Unde jam etiam quaestio illa solvenda est, quae difficilior videtur caeteris, 
ubi quaeritur cum caro mortui hominis etiam alterius fit viventis caro, 
cui potius eorum in resurrectione reddatur. Si enim quispiam confectus 
fame atque compulsus vescatur cadaveribus hominum, quod malum aliquoties 
accidisse, et vetus testatur historia et nostrorum temporum infelicia experimenta
docuerunt, num quisquam veridica ratione contendet totum digestum fuisse 
per imos meatus, nihil inde in ejus carnem mutatum atque conversum, cum 
ipsa macies quae fuit, et non est, satis indicet quae illis escis detrimenta 
suppleta sint? Jam itaque aliqua paulo ante praemisi quae ad istum quoque 
nodum solvendum valere debebunt. Quidquid enim carnium exhausit fames, 
utique in auras est exhalatum, unde diximus omnipotentem Deum posse revocare 
quod fugit. Reddetur ergo caro illa homini in quo esse caro humana primitus 
coepit, ab illo quippe altero tanquam mutuo sumpta deputanda est, quae 
sicut aes alienum ei redhibenda est, unde sumpta est. Sua vero illi quem 
fames exinanierit [exinaniverat], ab eo qui potest etiam exhalata revocare 
reddetur, quamvis et
si omnibus perisset modis, nec ulla ejus materies in ullis naturae 104 
latebris remansisset unde, vellet eam repararet Omnipotens. Sed propter 
sententiam veritatis, qua dictum est, Capillus capitis vestri non peribit, 
absurdum est ut putemus, cum capillus hominis perire non possit, tantas 
carnes fame depastas atque consumptas perire potuisse. Quibus omnibus pro 
nostro modulo consideratis atque tractatis, haec summa conficitur, ut in 
resurrectione carnis in aeternum eas mensuras habeat corporum magnitudo, 
quas habebat perficiendae, sive perfectae cujusque indita corporis ratio 
juventutis, in membrorum quoque omnium modulis congruo decore servato, 
quod decus ut servetur si aliquid demptum fuerit indecenti alicui granditati 
in parte aliqua constitutae, quod per
totum spargatur, ut neque id pereat, et congruentia partium ubique teneatur, 
non est absurdum ut aliquid inde etiam staturae corporis addi posse credamus, 
cum omnibus partibus, ut decorem custodiant, id distribuitur: quod si enormiter 
in una esset, utique non deceret. Aut si contenditur in ea quemque statura 
corporis resurrecturum esse, in qua defunctus est, non pugnaciter resistendum 
est, tantum absit omnis deformitas, omnis infirmitas, omnis tarditas, omnisque 
corruptio, et si quid aliud illud non decet regnum in quo resurrectionis 
et promissionis filii aequales erunt angelis Dei, si non corpore, non aetate, 
certe felicitate. Restituetur ergo quidquid de corporibus vivis, vel post 
mortem de cadaveribus periit,
et simul cum eo quod in sepulcris remansit in spiritalis corporis novitatem 
ex animalis corporis vetustate mutatum resurget incorruptione atque immortalitate 
vestitum, sed et si vel casu aliquo gravi, vel inimicorum immanitate totum 
penitus conteratur in pulverem, atque in auras, vel in aquas dispersum 
quantum fieri potest, nusquam esse si natura omnia nullo modo subtrahi 
poterit omnipotentiae Creatoris, sed capillus in eo capitis non peribit. 
Erit ergo spiritui subdita caro spiritalis, sed tamen caro non spiritus: 
sicut carni subditus fuit spiritus ipse carnalis, sed tamen spiritus non 
caro. Cujus rei habemus experimentum in nostrae poenae deformitate. Non 
enim secundum carnem, sed utique secundum spiritum carnales erant, quibus 
ait Apostolus: Non potui vobis
loqui quasi spiritalibus, sed quasi carnalibus. Et homo spiritalis, sic 
in hac vita dicitur, ut tamen corpore adhuc carnalis sit, et videat aliam 
legem in membris suis repugnantem legi mentis suae. Erit autem etiam corpore 
spiritalis cum eadem caro sic resurrexit ut fiat quod scriptum est: Seminatur 
corpus animale, resurget corpus spiritale. Quae sit autem et quam magna 
spiritalis corporis gratia, quia nondum venit in experimentum, vereor ne 
temerarium sit omne quod de illa profertur eloquium.-- De novitate corporis 
spiritalis, in qua sanctorum caro mutabitur. Ex eodem libro de Civitate 
Dei XXII.--Cum haec promissio complebitur, quid erimus? quales erimus? 
quae bona in illo regno accepturi sumus, quandoquidem Christo moriente 
pro nobis tale jam pignus accepimus?
Qualis erit spiritus hominis, nullum omnino habens vitium, nec sub quo 
jaceat, nec cui cedat, nec contra quod saltem laudabiliter dimicet, pacatissima 
virtute perfectus! Rerum ibi omnium quanta, quam speciosa, quam certa scientia, 
sine errore aliquo vel labore, ubi Dei sapientia de ipso suo fonte potabitur, 
cum summa felicitate et sine ulla difficultate! Quale erit corpus quod 
omnimodo spiritui subditum, et eo sufficienter vivificatum, nullis alimoniis 
indigebit! Non enim animale, sed spiritale erit, habens quidem carnis, 
sed sine ulla carnali corruptione substantiam.
          CAPUT CLXI. De pervicacia quorumdam qui resurrectionem carnis, 
quam, sicut praedictum est, totus mundus credit, impugnant.
Verum de animi bonis quibus post hanc vitam beatissimus perfruetur, non 
a nobis dissentiunt philosophi nobiles: de carnis resurrectione contendunt, 
hanc quantum possunt negant. Sed credentes multi, negantes paucissimos 
reliquerunt; et ad Christum, qui hoc quod istis videtur absurdum, in sua 
resurrectione monstravit, fideli corde conversi sunt docti et indocti, 
sapientes mundi et insipientes. Hoc enim credit mundus, quod praedixit 
Deus, qui etiam hoc praedixit, quod hanc rem mundus fuerat crediturus. 
Neque enim Petri [Porphyrii] maleficiis, eam cum laude credentium tanto 
ante praenuntiare compulsus est. Ille est enim Deus, quem sicut jam dixi 
aliquoties
nec commonere [commemorare] me piget, confitente Porphyrio, atque id oraculis 
deorum suorum probare cupiente, ipsa numina perhorrescunt: quem sic laudavit, 
ut eum et Deum Patrem et regem vocaret. Absit enim ut sic intelligenda 
sint quae praedixit quomodo volunt hi qui hoc cum mundo non crediderunt 
quod mundum crediturum esse praedixit. Cur enim non potius ita sicut crediturus 
tanto ante praedictus est mundus, non sicut paucissimi garriunt, qui hoc 
cum mundo quod crediturus praedictus est credere noluerunt? Si enim propterea 
dicunt alio modo esse credenda, ne, si dixerint vana esse conscripta, injuriam 
faciant illi Deo, cui tam magnum perhibent testimonium, tantam prorsus 
ei, vel etiam graviorem faciunt injuriam si aliter dicunt esse intelligenda,
non sicut mundus ea credidit quem crediturum esse laudavit, ipse promisit, 
ipse complevit. Verum [Cur] enim non potest facere ut resurgat caro et 
vivat in aeternum, an propterea credendum non est id eum esse facturum, 
quia malum est atque indignum Deo? sed de omnipotentia ejus qua tot et 
tanta facit incredibilia, jam multa diximus. Si volunt invenire quod omnipotens 
non potest, habent prorsus, ego dicam: Mentiri non potest. Credamus ergo 
quod potest, non credendo quod non potest. Non itaque credentes quod mentiri 
possit, credant esse facturum, quod se facturum esse promisit, et sic credant, 
sicut id credidit mundus quem crediturum praedixit, quem crediturum esse 
laudavit, quem crediturum esse promisit, quem credidisse jam ostendit.
Hoc autem malum esse unde demonstrant [demonstravitt]? non erit illic ulla 
corruptio, quod est corporis malum. De ordine elementorum jam disputavimus, 
de aliis hominum conjecturis satis diximus, quanta sit futura in corpore 
incorruptibili facilitas motus, de praesentis bonae valetudinis temperamento, 
quae utique nullo modo illi comparanda est immortalitati, in libro tertio 
decimo satis, ut opinor, ostendimus. Legant superiora operis hujus, qui 
vel non legerunt, vel volunt recolere quod legerunt.
          CAPUT CLXII. Quomodo Porphyrii definitio ipsius Platonis sententia 
destruatur; ex eodem libro XXII.
Sed Porphyrius ait, inquiunt, ut beata sit anima, corpus esse omne fugiendum. 
Nihil ergo prodest
(quia incorruptibile diximus futurum corpus) si anima beata non erit, nisi 
omne corpus effugerit. Sed jam et hinc in libro memorato quantum oportuit 
disputavi. Verum hic unum inde tantum commemorabo: emendet libros suos 
istorum omnium magister Plato, et dicat eorum deos, ut beati sint, sua 
corpora fugituros, id est, esse morituros, quos in coelestibus corporibus 
dixit inclusos, quibus tamen deus a quo facti sunt, quo possent esse securi 
immortalitatem, id est, in eisdem corporibus aeternam permansionem, non 
eorum natura id 105 habente, sed suo consilio praevalente, promisit, ubi 
etiam illud evertit quod dicunt, quoniam est impossibilis, ideo resurrectionem 
carnis non esse credendam. Apertissime quippe,
juxta eumdem philosophum, ubi diis a se factis promisit deus non factus 
immortalitatem, quod impossibile est, se dixit esse facturum. Sic enim 
eum locutum narrat Plato: Quoniam estis orti, inquit, immortales esse et 
indissolubiles non potestis, non tamen dissolvemini, neque vos ulla mortis 
fata periment, nec erunt valentiora quam consilium meum, quod majus est 
vinculum ad perpetuitatem vestram, quam illa quibus estis colligati. Si 
non solum absurdi, sed surdi non sunt, qui haec audiunt, non utique dubitant 
diis factis ab illo deo qui eos fecit, secundum Platonem, quod est impossibile 
fuisse promissum. Qui enim dicit, Vos quidem immortales esse potestis, 
sed mea voluntate immortales eritis, quid aliud dicit, quam, Id quod fieri 
non potest, me faciente,
tamen eritis? Ille igitur carnem incorruptibilem, immortalem, spiritalem 
resuscitabit, qui juxta Platonem id quod impossibile est se facturum esse 
promisit. Quid adhuc quod promisit Deus, quod Deo promittenti credidit 
mundus, qui etiam ipse promissus est crediturus, esse impossibile clamant, 
quandoquidem nos Deum, qui etiam secundum Platonem facit impossibilia, 
id facturum esse clamamus? Non ergo ut beatae sint animae, corpus est omne 
fugiendum, sed corpus incorruptibile recipiendum; et in quo convenientius 
incorruptibili corpore laetabuntur, quam in quo corruptibili gemuerunt. 
Sic enim non in eis erit illa dira cupiditas, quam posuit ex Platone Virgilius 
ubi ait:Rursus et incipiant in corpore velle reverti;
sic, inquam, cupiditatem revertendi ad corpora non
habebunt, cum corpora in quae reverti cupiunt secum habebunt, et sic habebunt, 
ut nunquam non habeant, nunquam ea prorsus, vel exiguum quamlibet tempus 
ulla morte deponant.
          CAPUT CLXIII. De contrariis definitionibus Platonis atque Porphyrii, 
in quibus si uterque alteri cederet, veritate neuter deviaret; ex eodem 
libro XXII.
Singula quaedam dixerunt Plato atque Porphyrius quae si inter se communicare 
potuissent, facti essent fortasse Christiani. Plato dixit sine corporibus 
animas in aeternum esse non posse; ideo enim dixit etiam sapientium animas, 
post quamlibet longum tempus, tamen ad corpora redituras. Porphyrius autem 
dixit animam purgatissimam, cum redierit ad Patrem, ad
haec mala mundi nunquam esse redituram: ac per hoc quod verum vidit Plato, 
si dedisset Porphyrio, etiam justorum atque sapientum purgatissimas animas 
ad humana corpora redituras; rursus quod verum vidit Porphyrius, si dedisset 
Platoni, nunquam redituras ad miserias corruptibilis corporis animas sanctas, 
ut non singuli haec singula, sed ambo et [ut] singuli utrumque dicerent, 
puto quod viderent esse jam consequens ut redirent animae ad corpora, et 
alia reciperent corpora, in quibus beate atque immortaliter viverent, quoniam 
secundum Platonem etiam sanctae animae ad humana corpora redibunt; secundum 
Porphyrium ad mala mundi hujus sanctae animae non redibunt. Dicat itaque 
cum Platone Porphyrius:
Redibunt ad corpora; dicat Plato cum Porphyrio: Non redibunt ad mala, et 
ad ea corpora redire consentient, in quibus nulla patiantur mala. Haec 
itaque non erunt, nisi illa quae promittit Deus, beatas animas in aeternum 
cum sua aeterna carne futuras [facturas]. Hoc enim, quantum existimo, jam 
facile nobis concederent ambo, ut qui faterentur ad immortalia corpora 
redituras animas esse sanctorum, ad sua illas redire permitterent in quibus 
mala hujus saeculi pertulerunt, in quibus Deum, ut his malis carerent, 
pie fideliterque coluerunt.
          CAPUT CLXIV. Quid ad veram resurrectionis fidem, vel Plato, vel 
Labeo, vel etiam Varro conferre potuerint, si opiniones eorum in unam sententiam 
convenissent; ex eodem libro, titulo 28.
Nonnulli nostri propter quoddam praeclarissimum loquendi genus, et propter 
nonnulla quae veraciter sensit, amantes Platonem, dicunt eum aliquid simile 
nobis etiam de mortuorum resurrectione sensisse, quod quidem sic tangit 
in libro de Republica Tullius, ut eum lusisse potius quam id verum esse 
affirmet, dicere voluisse [quam quod id verum esset affirmando dicere noluisse]. 
Inducit enim hominem revixisse et narrasse quaedam quae Platonicis disputationibus 
congruebant. Labeo etiam duos dicit uno die fuisse defunctos, et occurrisse 
invicem in quodam compito, deinde ad corpora sua jussos fuisse remeare, 
et constituisse inter se amicos esse victuros, atque ita esse factum, donec 
postea morerentur: sed isti auctores
talem resurrectionem corporis factam fuisse narrarunt, quales fuerunt eorum 
quos resurrexisse novimus, et huic quidem redditos vitae, sed non eo modo 
ut non morerentur ulterius. Mirabilius autem quidam Marcus Varro ponit 
in libris quos conscripsit de Gente populi Romani, cujus putavi verba ipsa 
esse ponenda. Genethliaci quidam scripserunt, inquit, esse in renascendis 
hominibus quam appellant παλίγγενεσϊαν Graeci, ascripserunt [hanc scripserunt] 
confici in annis numero quadringentis quadraginta, ut idem corpus et eadem 
anima quae fuerint conjuncta in homine aliquando, eadem rursus redeant 
in conjunctionem. Iste Varro quidem, sive illi Genethliaci nescio qui (non 
enim nomina eorum prodidit quorum commemoravit sententiam) aliquid dixerunt 
quod, licet
falsum sit (cum enim semel ad eadem corpora quae gesserunt animae redierint, 
nunquam ea sunt postea relicturae); tamen multa illius impossibilitatis 
qua contra nos isti garriunt argumenta convellit et destruit. Qui enim 
hoc [haec] sentiunt, sive senserunt, non eis visum est fieri non posse 
ut dilapsa cadavera in auras, in pulverem, in cinerem, in humores, in corpora 
vescentium bestiarum, vel ipsorum quoque hominum, ad id rursus redeant 
quod fuerunt. Quapropter Plato et Porphyrius, vel potius quicunque illos 
diligunt et adhuc vivunt, si nobis consentiunt, etiam sanctas animas ad 
corpora redituras, sicut ait Plato, nec tamen ad mala ulla redituras, sicut 
ait Porphyrius, ut ex his fiat consequens quod fides praedicat Christiana,
quod talia corpora receptura sint, quibus sine ullo modo [alia corpora 
recepturas in quibus sine ullo malo] in aeternum feliciter vivant; assumant 
etiam hoc de Varrone, ut ad eadem corpora redeant, in quibus ante fuerunt, 
et apud eos tota quaestio de carnis in aeternum resurrectione solvetur.
          CAPUT CLXV. De qualitate visionis qua in futuro saeculo sancti 
Deum videbunt; ex eodem libro XXII.
Nunc jam quid acturi sint in corporibus immortalibus, atque in spiritalibus 
sancti, non adhuc eorum carne carnaliter, sed spiritaliter jam vivente, 
quantum Dominus dignatur adjuvare videamus. 106 Et illa quidem actio, vel 
potius quies atque otium, quale futurum sit, si verum velim dicere nescio. 
Non enim
hoc unquam per sensus corporis vidi; si autem mente, id est intelligentia, 
vidisse me dicam, quantum est, aut quid est nostra intelligentia, ad illam 
excellentiam? Ibi est enim pax Dei, quae, sicut dicit Apostolus, superat 
omnem intellectum: quem, nisi nostrum aut fortasse etiam sanctorum [omnium] 
angelorum? non enim et Dei. Si ergo sancti in Dei pace victuri sunt, profecto 
in ea pace victuri sunt, quae superat omnem intellectum, quoniam nostrum 
quidem superat [quod nostrum quidem superat] non est dubium; si autem superat 
et angelorum, ut nec ipsos excepisse videatur, qui ait omnem intellectum: 
secundum hoc dictum esse debemus accipere, quia pacem Dei qua Deus ipse 
pacatus est, sicut Deus novit, non eam nos sic possumus nosse, nec ulli 
angeli. Superat itaque omnem
intellectum, non dubium quod praeter suum. Sed quia et nos pro modo nostro 
pacis ejus participes facti, summam in nobis atque inter nos, et cum ipso 
pacem, quantum nostrum summum est, obtinebimus: isto modo, pro suo modo 
sciunt eam sancti angeli, homines autem nunc longe infra quantumlibet provectu 
[profectu] mentis excellant. Considerandum est enim quantus vir dicebat: 
Ex parte enim scimus, et ex parte prophetamus, donec veniat quod perfectum 
est, et videmus nunc per speculum in aenigmate, tunc autem facie ad faciem. 
Sic jam vident angeli, qui etiam nostri angeli dicti sunt, quia eruti de 
potestate tenebrarum, et accepto spiritus pignore, translati ad regnum 
Christi, ad eos angelos jam coepimus pertinere, cum quibus nobis erit sancta
atque dulcissima, de qua jam tot libros scripsimus, Dei civitas ipsa communis. 
Sic sunt ergo angeli nostri, qui sunt angeli Dei, quemadmodum Christus 
Dei, Christus est noster. Dei sunt, quia Deum non reliquerunt; nostri sunt, 
quia suos cives nos habere coeperunt. Dixit autem Jesus: Videte, ne condemnetis 
unum de pusillis istis; dico enim vobis, quia angeli eorum semper in coelis 
vident faciem Patris mei, qui in coelis est. Sicut ergo illi vident, ita 
et nos visuri sumus, sed nondum ita videmus propter quod ait Apostolus 
quod paulo ante dixi: Videmus nunc per speculum in aenigmate, tunc autem 
facie ad faciem. Praemium itaque fidei nobis visio ista servatur, de qua 
et Joannes apostolus loquens:
Cum apparuerit, inquit, similes ei erimus, quoniam videbimus eum sicuti 
est; facies autem Dei manifestatio ejus intelligenda est, non aliquid tale 
membrorum, quale nos habemus in corpore, atque isto nomine nuncupamus. 
Quapropter cum ex me quaeritur quid acturi sint sancti in illo corpore 
spiritali, non dico quod jam video, sed dico quod credo secundum illud 
quod in psalmo lego: Credidi, propter quod et locutus sum. Dico itaque, 
visuri sunt [dico itaque quod visuri sint] Deum in ipso corpore, sed utrum 
per ipsum sicut per corpus nunc videmus solem, lunam, stellas, mare ac 
terram, et quae sunt in ea, non parva quaestio est. Durum est enim dicere 
quod sancti talia corpora tunc habebunt, ut non possint oculos claudere 
atque aperire cum volent. Durius
autem quod ibi Deum quisquis oculos clauserit non videbit. Si enim propheta 
Eliseus puerum suum Giezi absens corpore vidit accipientem munera quae 
dedit ei Naaman Syrus (quem propheta memoratus a leprae deformitate mundaverat), 
quod servus nequam Domino suo non vidente latenter se fecisse putaverat, 
quanto magis in illo corpore spiritali videbunt sancti omnia, non solum 
si oculos claudant, verum etiam unde sunt corpore absentes? Tunc enim erit 
perfectum illud, de quo loquens Apostolus: Ex parte, inquit, scimus, et 
ex parte prophetamus, cum autem venerit quod perfectum est, quod ex parte 
est evacuabitur. Deinde ut quomodo posset aliqua similitudine ostenderet, 
quantum ab illa quae futura est distet haec vita, non qualiumcunque hominum, 
verumetiam
qui praecipua hic sanctitate sunt praediti. Cum essem, inquit, parvulus, 
quasi parvulus sapiebam, quasi parvulus loquebar, quasi parvulus cogitabam; 
cum autem factus sum vir, evacuavi ea quae parvuli erant. Videmus nunc 
per speculum in aenigmate, tunc autem facie ad faciem; nunc scio ex parte, 
tunc autem cognoscam sicut et cognitus sum. Si ergo in hac vita, ubi hominum 
mirabilium prophetia ita comparanda est illi vitae, quasi parvuli ad juvenem. 
Vidit tamen Eliseus accipientem munera servum suum, ubi ipse non erat; 
ita ne cum venerit quod perfectum est, nec jam corpus corruptibile aggravabit 
animam, sed incorruptibile nihil impediet, illi sancti ad ea quae videnda 
sunt, oculis corporeis quibus Eliseus absens ad servum suum videndum non
indiguit indigebunt? Nam secundum interpretes septuaginta ista sunt ad 
Giezi verba prophetae: Nonne cor meum tecum erat, quando conversus est 
vir de curru in obviam tibi, et accepisti pecuniam? etc. Sicut autem ex 
Hebraeo interpretatus est presbyter Hieronymus: Nonne cor meum, inquit, 
in praesentia erat, quando reversus est homo de curru suo in occursum tibi? 
Corde suo ergo se dixit hoc vidisse propheta, adjuto quidem mirabiliter 
nullo dubitante divinitus; sed quanto amplius tunc omnes munere isto abundabunt, 
cum Deus erit omnia in omnibus? Habebunt tamen etiam illi oculi corporei 
officium suum, et in loco suo erunt, uteturque illis spiritus per spiritale 
corpus. Neque enim et ille propheta,
quia non eis indiguit ut videret absentem, non eis usus est ad videnda 
praesentia, quae tamen spiritu videre posset, etiamsi illos clauderet, 
sicut vidit absentia ubi cum eis ipse non erat. Absit ergo ut dicamus illos 
sanctos in illa vita Deum clausis oculis non visuros, quem spiritu semper 
videbunt, sed utrum videbunt, et per oculos corporis cum eos apertos habebunt, 
inde quaestio est. Si enim tantum poterunt in corpore spiritali, eo modo 
utique etiam ipsi oculi spiritales, quantum possunt isti quales nunc habemus, 
proculdubio per eos Deus videri non poterit. Longe itaque alterius erunt 
potentiae, si per eos videbitur incorporea illa natura quae non continetur 
loco, sed ubique tota est. Non enim quia dicimus Deum et in coelo esse 
et in terra (ipse quippe ait
per prophetam: Coelum et terram ego impleo), aliam partem dicturi sumus 
eum in coelo habere, et in terra aliam, sed totus in coelo est, totus in 
terra; non alternis temporibus, sed utrumque simul, quod nulla natura corporalis 
potest. Vis itaque praepollentior oculorum erit illorum non ut acrius videant, 
quam quidam perhibentur videre serpentes vel aquilae. Quantalibet enim 
acrimonia cernendi eadem quoque animalia, nihil aliud possunt videre quam 
corpora: sed ut videant et incorporalia. Et fortasse ista virtus magna 
cernendi data fuerit ad horam etiam in isto mortali corpore oculis sancti 
viri Job, quando ait ad Deum: In obauditu auris audiebam te prius, nunc 
autem oculus meus videt te, propterea despexi memetipsum, et distabui et 
aestimavi me terram et
cinerem. Quamvis nihil hic prohibeat oculum cordis intelligi, de quibus 
oculis ait Apostolus: Illuminatos oculos habere cordis vestri: ipsis autem 
videri Deum cum videbitur, Christianus ambigit nemo, qui fideliter accipit 
quod ait Deus ille magister: Beati mundi corde quoniam ipsi [Deum] videbunt. 
Sed utrum etiam corporalibus ibi oculis videatur, hoc in ista quaestione 
versamus. Illud enim 107 quod scriptum est, Et videbit omnis caro salutare 
Dei; sine illius [ullius] nodo difficultatis sic intelligi potest, ac si 
dictum fuerit, et videbit omnis homo Christum Dei, qui utique in corpore 
visus est, et in corpore videbitur quando vivos et mortuos judicabit. Quod 
autem ipse sit salutare Dei, multa sunt et alia testimonia scripturarum; 
sed evidentius venerandi illius senis Simeonis
verba declarant, qui cum infantem Christum accepisset in manus suas: Nunc, 
inquit, dimittis, Domine, servum tuum secundum verbum tuum in pace, quoniam 
viderunt oculi mei salutare tuum. Illud etiam quod ait, Supra memoratus 
Job, sicut in exemplaribus quae ex Hebraeo sunt invenitur: Et in carne 
mea videbo Deum; resurrectionem quidem carnis sine dubio prophetavit, non 
tamen dixit, per carnem meam; quod quidem si dixisset, posset Deus Christus 
intelligi, qui per carnem in carne videbitur: nunc vero potest et sic accipi 
in carne mea videbo Deum [salvatorem meum], acsi dixisset, in carne mea 
ero cum videbo Deum. Et illud quod ait Apostolus, Facie ad faciem, non 
cogit
ut Deum per hanc faciem corporalem, ubi sunt oculi corporales nos visuros 
esse credamus, quem spiritu sine intermissione videbimus. Nisi enim esset 
etiam interioris hominis facies, non diceret idem Apostolus, Nos autem 
revelata facie gloriam Domini speculantes in eamdem imaginem transformamur 
de gloria in gloriam, tanquam a Domini spiritu. Nec aliter intelligimus 
quod in psalmo canitur: Accedite ad eum et illuminamini, et facies vestrae 
non erubescent. Fide quippe acceditur ad Deum, quam cordis constat esse, 
non corporis. Sed quia spiritale corpus nescimus quantos habebit accessus 
(de re quippe inexperta loquimur); ubi aliqua quae aliter intelligi nequeant 
divinarum scripturarum non occurrit, et succurrit auctoritas, necesse est 
ut contingat in nobis
quod legitur in libro Sapientiae: Cogitationes mortalium timidae et incertae 
providentiae nostrae. Ratiocinatio quippe illa philosophorum, qua disputant 
ita mentis aspectu intelligibilia videri, et sensu corporis sensibilia, 
id est corporalia ut nec intelligibilia per corpus, nec corporalia per 
seipsam mens valeat intueri, si posset [et] nobis esse certissima, profecto 
certum esset per oculos corporis etiam spiritalis nullo modo posse videre 
Deum. Sed istam ratiocinationem; et vera ratio, et prophetica [irridet] 
inridet auctoritas. Quis enim ita sit aversus a vero ut dicere audeat Deum 
corporalia ista nescire? Nunquid ergo corpus habet per cujus oculos ea 
possit addiscere? deinde quod de propheta Heliseo paulo ante diximus, nonne 
satis indicat etiam spiritu
non per corpus corporalia posse cerni? Quando enim servus ille munera accepit, 
utique corporaliter gestum est, quod tamen propheta non per corpus, sed 
per spiritum vidit. Sicut ergo constat corporalia videre spiritum, quid 
si tanta erit potentia spiritalis corporis, ut corpore videatur et spiritus? 
Spiritus enim est Deus, deinde vitam quidem suam quo nunc vivit in corpore, 
et haec terrena membra vegetat facitque viventia interiore sensu quisque 
non per corporeos oculos novit, aliorum vero vitas cum sint invisibiles 
per corpus videt. Nam unde viventia discernimus a non viventibus corpora, 
nisi corpora simul vitasque videamus, quas nisi per corpus videre non possumus? 
vitas autem sine corporibus, corporeis oculis non videmus. Quamobrem fieri 
potest
valdeque credibile est, sic nos esse visuros mundana tunc corpora coeli 
novi et terrae novae, ut Deum ubique praesentem, et universa etiam corporalia 
gubernantem, per corpora quae gestabimus, et quae conspiciemus, quaquaversum 
oculos duxerimus, clarissima perspicuitate videamus, non sicut nunc invisibilia 
Dei per ea quae facta sunt intellecta conspiciuntur, per speculum in aenigmate, 
et ex parte, ubi plus in nobis valet fides qua credimus, quam rerum corporalium 
species, quam per oculos cernimus corporales: sed sicut homines inter quos 
viventes motusque vitales exserentes [exercentes] vivimus, mox ut aspicimus 
non credimus vivere, sed videmus, cum eorum vitam sine corporibus videre 
nequeamus,
quam tamen in eis per corpora remota omni ambiguitate conspicimus. Ita 
quacumque spiritalia illa lumina corporum nostrorum circumferimus incorporeum 
Deum omnia regentem, etiam per corpora contuebimur. Aut ergo sic per illos 
oculos sic videbitur Deus, ut aliquid habeant in tanta excellentia menti 
simile, quo et incorporea natura cernatur, quod ullis exemplis, sive scripturarum 
testimoniis divinarum, vel difficile, vel impossibile est ostendere; aut 
quod est ad intelligendum facilius, ita nobis Deus erit notus atque conspicuus, 
ut videatur spiritu a singulis nobis in singulis nobis, videatur ab altero 
in altero, videatur in seipso, videatur in coelo novo et terra nova, atque 
in omni quae tunc fuerit creatura; videatur et per corpora in omni corpore
quocumque fuerint spiritalis corporis oculi acie perveniente directi. Patebunt 
etiam cogitationes nostrae invicem nobis: tunc enim implebitur quod Apostolus 
cum dixisset: Nolite ante tempus quidquam judicare; mox addidit: Donec 
veniat Dominus et illuminet abscondita tenebrarum, et manifestabit cogitationes 
cordis, et tunc laus erit unicuique a Deo.
          CAPUT CLXVI. De aeterna felicitate Civitatis Dei, Sabbatoque 
perpetuo, ex eodem libro XXII de Civitate Dei.
Quanta erit illa felicitas, ubi nullum erit malum, nullum latebit bonum, 
vacabitur Dei laudibus qui erit omnia in omnibus! Nam quid aliud agatur, 
ubi neque ulla desidia cessabitur neque ulla indigentia laborabitur, nescio: 
admoneor etiam sancto Cantico,
ubi lego vel audio: Beati qui habitant in domo tua [Domine]; in saecula 
saeculorum laudabunt te. Omnia membra et viscera incorruptibilis corporis, 
quae nunc videmus per usus necessitatis varios distributa, quoniam tunc 
non erit ipsa necessitas, sed plena certe securitas [sed plena, certa, 
secura,] sempiterna felicitas: proficient laudibus Dei. Omnes quippe illi 
de quibus jam sum locutus, qui nunc latent harmoniae corporalis numeri 
non latebunt, intrinsecus et extrinsecus per corporis cuncta dispositi, 
et cum caeteris rebus quae ibi magnae atque mirabiles videbuntur, rationales 
mentes in tanti artificis laudem, rationabilis pulchritudinis delectatione 
succendent [succedent]. Qui motus illic talium corporum sint futuri temere 
definire non audeo, quod excogitare
non valeo. Tamen et motus, et status, sicut ipsa species decens erit quicumque 
erit ubi quod non decebit non erit. Certe ubi volet spiritus, ibi erit 
protinus corpus, nec volet aliquid spiritus quod nec spiritum possit decernere 
[decere] corpus. Vera ibi gloria erit ubi laudantis nec errore quisque 
nec adulatione laudabitur. Verus honor, qui nulli negabitur digno, nulli 
deferetur indigno, sed nec ad eum ambiet [ambiget] ullus indignus, ubi 
nullus permittetur esse nisi dignus. Vera pax, ubi nihil adversi, nec a 
seipso, nec ab alio quisque patietur: praemium virtutis erit ipse qui virtutem 
dedit eique seipsum, quo melius et majus nihil possit esse promisit. Quid 
est enim aliud quod per Prophetam dixit,
Ero illorum Deus, et ipsi erunt mihi plebs, nisi, Ego ero unde satientur, 
ego ero quaecumque ab hominibus honeste desiderantur [desiderentur], 108 
et vita, et salus, et victus, et copia, et gloria, et honor, et pax, et 
omnia bona? Sic enim et illud recte intelligitur quod ait Apostolus, Ut 
sit Deus omnia in omnibus. Ipse finis erit desideriorum nostrorum, qui 
sine fine videbitur, sine fastidio amabitur, sine fatigatione laudabitur; 
hoc munus, hic affectus, hic actus profecto erit omnibus, sicut ipsa vita 
communis aeterna. Caeterum qui futuri sint promeritis praemiorum, etiam 
gradus honorum atque gloriarum, quis est idoneus cogitare, quanto magis 
dicere? Quod tamen futuri sint non est ambigendum, atque id etiam beata 
illa civitas magnum in se bonum videbit, quod
nulli superiori ullus inferior invidebit, sicut nunc non invident archangelis 
angeli caeteri, tanquam nolit esse unusquisque quod non accepit, quamvis 
sit pacatissimo concordiae vinculo ei, qui accepit obstrictus, quam nec 
in corpore vult oculus esse qui est digitus, cum membrum utrumque contineat 
totius carnis pacata compago. Sic itaque habebit donum alius alio minus, 
ut hoc quoque donum habeat ne velit amplius, nec ideo liberum arbitrium 
non habebunt, quia peccata eos delectare non poterunt, magis quippe erit 
liberum a delectatione peccandi, usque ad delectationem non peccandi indeclinabilem 
liberatum. Nam primum liberum arbitrium, quod homini datum est, quando 
primum creatus est rectus, potuit non peccare, sed potuit et peccare. Hoc 
autem novissimum eo potentius erit, quo peccare non
poterit. Verum hoc quoque Dei munere non suae possibilitate naturae: aliud 
est enim esse Deum, aliud participem Dei; Deus natura peccare non potest, 
particeps vero Dei ab illo accipit ut peccare non possit. Servandi autem 
gradus erant divini muneris, ut primum daretur liberum arbitrium, quo non 
peccare homo posset, novissimum quo peccare non posset; atque illud ad 
comparandum meritum, hoc ad recipiendum praemium pertineret; sed quia peccavit 
ista natura cum peccare potuit, largiore gratia liberatur, ut ad eam perducatur 
libertatem, in qua peccare non possit. Sicut enim prima immortalitas fuit 
quam peccando Adam perdidit, posse non mori, novissima erit, non posse 
mori: ita primum liberum arbitrium posse non peccare, novissimum non posse
peccare. Sic enim erit inamissibilis voluntas pietatis et aequitatis, quomodo 
est felicitatis. Nam utique peccando, nec pietatem, nec felicitatem tenuimus, 
voluntatem vero felicitatis nec perdita felicitate perdidimus. Certe Deus 
ipse nunquid quoniam [quia] peccare non potest, ideo liberum arbitrium 
habere negandus est? Erit ergo illius civitatis, et una in omnibus, et 
inseparabilis in singulis voluntas libera, ab omni malo liberata, et impleta 
omni bono, fruens indeficienter aeternorum jucunditate gaudiorum, oblita 
culparum, oblita poenarum, nec ideo tamen suae liberationis oblita, ut 
liberatori suo non sit grata. Quantum ergo attinet ad scientiam rationalem, 
memor praeteritorum etiam malorum suorum,
quantum autem ad experientis sensum, prorsus immemor. Nam et peritissimus 
medicus, sicut arte sciuntur, omnes fere morbos corporis novit, sicut autem 
corpore sentiuntur, plurimos nescit, quos ipse non passus est. Ut ergo 
scientiae malorum duae sunt, una qua potentiam mentis non latent, altera 
qua experientis sensibus inhaerent (aliter quippe sciuntur vitia omnia 
per sapientiae doctrinam, aliter per insipientis pessimam vitam); ita et 
obliviones malorum duae sunt (aliter ea namque obliviscitur eruditus et 
doctus, aliter expertus et passus); ille si peritiam negligat, iste si 
miseria careat. Secundum hanc oblivionem quam posteriore loco posui, non 
erunt memores sancti praeteritorum malorum: carebunt enim omnibus [malis], 
ita ut penitus deleantur
de sensibus eorum. Ea tamen potentia scientiae quae magna in eis erit, 
non solum sua praeterita, sed etiam damnatorum eos sempiterna miseria non 
latebit. Alloquin si se fuisse miseros nescituri sunt, quomodo, sicut ait 
psalmus, Misericordias Domini in aeternum cantabunt? Quo cantico in gloriam 
gratiae Christi, cujus sanguine liberati sumus, nihil erit profecto illi 
jucundius civitati. Ibi perficietur: Vacate, et Videte, quoniam ego sum 
Deus, quod erit vere maximum Sabbatum non habens vesperam, quod mandavit 
[commendavit] Dominus in primis operibus mundi, ubi legitur: Et requievit 
Deus die septimo ab omnibus operibus suis quae fecit, et benedixit Deus 
diem septimum, et sanctificavit eum, quia in eo requievit ab omnibus operibus 
suis, quae
inchoavit Deus facere. Dies enim septimus etiam nos ipsi erimus, quando 
ejus fuerimus benedictione et sanctificatione pleni atque perfecti [refecti], 
ibi vacantes videbimus quoniam ipse est Deus, quod nobis nos ipsi esse 
voluimus quando ab illo cecidimus, audientes a seductore: Eritis sicut 
dii; et recedentes a vero Deo, quo faciente dii essemus ejus participatione, 
non desertione. Quid enim sine illo fecimus, nisi quod in ira ejus defecimus, 
a quo refecti et gratia majore perfecti, vacabimus in aeternum, videntes 
quia ipse est Deus, quo pleni erimus quando ipse erit omnia in omnibus. 
Nam et ipsa opera bona nostra, quando ipsius potius intelliguntur esse 
quam nostra, tunc nobis ad hoc Sabbatum adipiscendum imputantur, quia si 
nobis ea tribuerimus servilia erunt, cum
de Sabbato dicatur: Omne opus servile non facietis in eo. Propter quod 
per Ezechielem prophetam dicitur: Et Sabbata mea dedi eis in signum inter 
me et inter eos, ut scirent, quia ego Dominus qui sanctifico eos [refecti]: 
hoc perfecte vacabimus, et perfecte videbimus quia ipse est Deus [hoc perfecte 
tunc sciemus quando perfecte vacabimus, et perfecte videbimus, quia ipse 
est Deus]. Ipse etiam numerus aetatum veluti dierum, si secundum eos articulos 
temporis computetur qui in scripturis videntur expressi, iste sabbatismus 
evidentius apparebit, quoniam septimus invenitur ut prima aetas, tanquam 
primus dies sit ab Adam, usque ad diluvium. Secunda inde usque ad Abraham 
non aequalitate temporum, sed numero
generationum. Denas quippe habere reperiuntur, hinc jam sicut Evangelista 
Matthaeus determinat, tres aetates usque ad Christi subsequuntur adventum, 
quae singulae denis et quaternis generationibus explicantur, ab Abraham 
usque ad David una, altera inde usque ad transmigrationem in Babyloniam, 
tertia inde usque ad carnalem Christi nativitatem. Fiunt itaque omnes quinque: 
Sexta nunc agitur, nullo generationum numero metienda propter id quod dictum 
est: Non est vestrum scire tempora, quae Pater posuit in sua potestate. 
Post hanc tanquam in die septimo requiescet Deus, cum eumdem diem septimum, 
quod nos erimus [Post hanc tanquam in die septimo requiescet Deus cum eumdem 
diem septimum quod nos erimus], in se ipso Deo faciet requiescere.
De istis porro aetatibus singulis nunc diligenter longum est disputare, 
haec tamen septima erit Sabbatum nostrum cujus finis non erit vespera, 
sed Dominicus dies, velut octavus aeternus qui Christi resurrectione sacratus 
est, aeternam non solum spiritus, verum etiam corporis requiem praefigurans. 
Ibi vacabimus et videbimus, videbimus et amabimus, amabimus et laudabimus; 
ecce quod erit in fine, sine fine. Nam quis alius noster est finis, nisi 
pervenire ad regnum cujus nullus est finis? 109
          CAPUT CLXVII. Quomodo dicat Matthaeus Centurionem ad Dominum 
accessisse pro puero suo, cum Lucas dicat quod amicos ad eum miserit, ex 
libro II de Consensu evangelistarum, titulo XX.
Videamus utrum sibi de servo Centurionis Matthaeus Lucasque consentiat. 
Matthaeus enim dicit, Accessit ad eum centurio, rogans eum et dicens, Puer 
meus jacet in domo paralyticus; cui videtur repugnare quod ait Lucas: Et 
cum audisset de Jesu, misit ad eum seniores Judaeorum, rogans eum ut veniret 
et sanaret servum ejus. At illi, cum venissent ad Jesum, rogabant eum sollicite, 
dicentes ei: Quia dignus est ut hoc ei [illi] praestes, diligit enim Gentem 
nostram, et Synagogam ipse aedificavit nobis: Jesus autem ibat cum illis. 
Et cum jam non longe esset a domo, misit ad eum centurio amicos, dicens: 
Domine, noli vexari, non enim sum dignus ut sub tectum meum intres. Propter 
quod et me ipsum non sum dignus arbitratus ut venirem ad te; sed
dic verbo, et sanabitur puer meus. Si enim ita hoc gestum est, quomodo 
erit verum quod Matthaeus narrat? Accessit ad eum quidam Centurio, cum 
ipse non accesserit, sed amicos miserit? nisi diligenter advertentes intelligamus, 
Matthaeum non omnimodo deseruisse usitatum morem loquendi. Non solum enim 
dicere solemus accessisse aliquem, etiam antequam perveniat illuc, quo 
dicitur accessisse. Unde etiam dicimus, parum accessit, vel multum accessit, 
eo quo appetit pervenire: verum etiam ipsam perventionem, cujus adipiscendae 
causa acceditur, dicimus plerumque factam, etsi eum ad quem pervenit non 
videat ille qui pervenit, cum per amicum pervenit ad aliquem, cujus ei 
favor est necessarius
Quod ita tenuit consuetudo, ut etiam jam vulgo perventores appellentur, 
qui potentium quorumlibet tanquam inaccessibiles animos, per convenientium 
personarum interpositionem ambitionis arte pertingunt. Si ergo ipsa perventio 
usitate dicitur per alios fieri, quanto magis accessus per alios fieri 
potest, qui plerumque infra perventionem remanet, quando potuerit quisque 
plurimum quidem accedere, sed tamen non potuerit pervenire? Non ergo absurde 
Matthaeus, etiam quod vulgo posset intelligi, per alios facto accessu centurionis 
ad Dominum, compendio dicere voluit, Accessit ad eum centurio. Verumtamen 
non negligenter intuenda est etiam sancti evangelistae altitudo mysticae 
locutionis, secundum quod scriptum est in psalmo: Accedite ad
eum et illuminamini. Proinde quia fidem centurionis, qua vere acceditur 
ad Jesum, ipse ita laudavit ut diceret: Non inveni tantam fidem in Israë 
ipsum potius accessisse ad Christum dicere voluit prudens Evangelista, 
quam illos per quos verba sua miserat. Porro autem Lucas ideo totum quemadmodum 
gestum esset aperuit, ut ex hoc intelligere cogeremur, quemadmodum eum 
accessisse dixerit alius, qui mentiri non potuit. Sic enim illa mulier 
quae fluxum sanguinis patiebatur, quamvis fimbriam vestimenti ejus tenuerit, 
magis tamen tetigit Dominum quam illae turbae, a quibus premebatur. Ut 
enim haec quo magis credidit, eo magis tetigit Dominum: ita et centurio, 
quo magis credidit, eo magis accessit ad Dominum. Jam caetera in hoc capitulo, 
quae alter
dicit, et alter praetermittit, superfluo pertractantur, cum ex illa regula 
primitus commendata nihil inveniantur habere contrarium.
          CAPUT CLXVIII. In miraculo de quinque panibus, quemadmodum inter 
se omnes quatuor evangelistae consentiant.
Hoc ergo miraculum quod omnes quatuor evangelistae commemorant, et putantur 
inter se [aliquid] discrepare considerandum atque tractandum est; ut ex 
hoc etiam ad caetera similia regulae locutionum discantur, quibus tam diversis 
eadem tamen sententia retinetur, et eadem rerum veritas custoditur. Et 
inchoanda quidem est consideratio, non a Matthaeo secundum ordinem evangelistarum, 
sed a Joanne potius, a quo ita expressa est ista narratio, ut etiam
nomina discipulorum diceret, cum quibus de hac re locutus est Dominus. 
Ita enim dicit: Cum sublevasset ergo oculos Jesus, et vidisset quia multitudo 
maxima venit ad eum, dixit ad Philippum: Unde ememus panes ut manducent 
hi? Hoc autem dicebat tentans eum; ipse enim sciebat quid esset facturus. 
Respondit ei Philippus: Ducentorum denariorum panes non sufficiunt eis, 
ut unusquisque modicum quid accipiat. Dicit ei unus ex discipulis ejus, 
Andreas, frater Simonis Petri: Est puer unus hic, qui habet quinque panes 
hordeaceos, et duos pisces; sed haec quid sunt inter tantos? Dixit ergo 
Jesus: Facite homines discumbere (erat autem fenum mulum in loco). Discubuerunt 
ergo viri, numero quasi
quinque millia. Accepit ergo panes Jesus, et cum gratias egisset, distribuit 
discumbentibus; similiter et ex piscibus quantum volebant. Ut autem impleti 
sunt, dixit discipulis suis: Colligite quae superaverunt fragmenta ne pereant. 
Collegerunt ergo et impleverunt duodecim cophinos fragmentorum ex quinque 
panibus hordeaceis quae superfuerunt his qui manducaverunt. Non hic quaeritur 
quod iste dixit, cujusmodi essent panes, hordeaceos enim fuisse non tacuit, 
quod caeteri tacuerunt. Neque hoc quaeritur quod iste non dixit, fuisse 
ibi etiam praeter quinque millia virorum mulieres et parvulos, quod dicit 
Matthaeus, et omnino jam certum esse debet et regulariter teneri in talibus 
quaestionibus, neminem moveri oportere cum ab alio dicitur, quod ab alio 
praetermittitur.
Sed quaeritur quomodo ea quae dixerunt vera sint omnia, ne narrationem 
alterius narrans aliud, alter excludat? Si enim Dominus, secundum narrationem 
Joannis, perspectis turbis, quaesivit a Philippo, tentans eum, unde illis 
escae dari possent, potest movere quomodo sit verum quod alii narraverunt, 
prius dixisse Domino discipulos, ut dimitteret turbas, quo possent sibi 
alimenta emere de proximis locis; quibus ille respondit secundum Matthaeum: 
Non habent necesse ire, date eis vos manducare. Cui etiam Marcus Lucasque 
consentiunt, tantum hoc praetermittentes quod ait: Non habent necesse ire. 
Intelligitur ergo post haec verba Dominum inspexisse multitudinem, et dixisse 
Philippo, quod Joannes commemorat, isti autem praetermiserunt.
Deinde quod Philippus apud Joannem respondit, hoc Marcus a discipulis responsum 
esse commemorat, volens intelligi, hoc et caeterorum [hoc ex ore caeterorum] 
Philippum respondisse quanquam et pluralem numerum pro singulari usitatissime 
ponere potuerunt. Quid ergo ait Philippus, Ducentorum denariorum panes 
non sufficiunt eis, ut unusquisque modicum qudi accipiat; hoc est dicere 
quod ait Marcus: Euntes ememus ducentis denariis panes et dabimus manducare. 
Quod autem commemorat idem Marcus, dixisse Dominum: Quot panes habetis? 
Praetermiserunt caeteri. Quod autem Andreas apud Joannem de quinque panibus 
110 et duobus piscibus suggessit, hoc caeteri pluralem numerum, pro singulari 
ponentes, ex discipulorum persona retulerunt: et Lucas
quidem responsionem Philippi, et responsionem Andreae, in unam sententiam 
constrinxit. Quod enim ait: Non sunt nobis plus quam quinque panes et duo 
pisces; Andreae retulit responsionem: quod vero adjunxit: Nisi forte nos 
eamus et emamus in omnem hanc turbam escas: Videtur ad responsionem Philippi 
pertinere, nisi quod de ducentis denariis tacuit, quanquam et in ipsius 
Andreae sententia potest hoc intelligi. Cum enim dixisset: Est puer unus 
hic qui habet quinque panes hordeaceos et duos pisces; adjunxit etiam ipse: 
Sed haec quid sunt inter tantos? Hoc est dicere, nisi forte nos camus et 
emamus in omnem hanc turbam escas. Ex qua universa varietate verborum, 
rerum autem sententiarumque
concordia satis apparet, salubriter nos doceri, nihil quaerendum in verbis 
nisi loquentium voluntatem, cui demonstrandae invigilare debent omnes veredici 
[veridici] narratores cum de homine, vel de angelo, vel de Deo aliquid 
narrant. Horum enim voluntas verbis promi potest, ne de ipsa aliquid inter 
se discrepent. Sane praetermittere non oportet hoc loco, intentum et ad 
caetera quae talia forte occurrerint facere lectorem, quia Lucas dixit 
quinquagenos jussos esse discumbere; Marcus vero et quinquagenos [et centenos], 
quod hic ideo non movet, quia anus partem dixit, alter totum. Qui enim 
de centenis retulit, hoc retulit quod ille praetermisit. Nihil itaque contrarium 
est. Verumtamen si alius de quinquagenis tantum commemoraret, alius tantum 
de
centenis, valde videretur esse contrarium, nec facile dignosceretur, utrumque 
dictum esse, unum autem ab altero, alterum [utrumque dictum esse unum, 
aut ab altero alterum] ab altero esse commemoratum, et tamen attentius 
consideratum, inveniri debuisse quis non fateatur? Hoc ideo dixi, quia 
existunt saepe aliqua ejusmodi, quae parum intendentibus et temere judicantibus 
contraria videantur, et non sint.
          CAPUT CLIX. Quomodo Matthaeus Marco congruat de virga, quam secundum 
Matthaeum dicit Dominus non ferendam; secundum Marcum autem solam ferendam; 
ex eodem libro de Consensu evangelistarum II.
Solet item quaeri, quomodo Matthaeus et Lucas commemoraverunt dixisse Dominum 
discipulis, ut nec virgam ferrent, cum dicat Marcus: Et praecepit
eis ne quid tollerent in via, nisi virgam tantum; et sequatur etiam ipse 
non peram, non panem, neque in zona aes: ut ostendat in eodem loco versari 
narrationem suam, in quo et illorum qui dixerunt nec virgam ferendam. Quod 
ita solvitur ut intelligamus sub alia significatione dictam virgam, quae 
secundum Marcum ferenda est, et sub alia illam quae secundum Matthaeum 
et Lucam non est ferenda, sicut sub alia significatione intelligitur tentatio, 
de qua dictum est: Deus neminem tentat; et sub alia qua dictum est: Tentat 
vos Dominus Deus vester, ut sciat si diligitis eum; illa seductionis est, 
haec probationis. Sicut judicium aliter accipitur, de quo dictum est: Qui 
bene fecerunt in resurrectionem vitae, qui male fecerunt in resurrectionem 
judicii; et aliter, de quo dictum
est: Judica me, Deus, et discerne causam meam de gente non sancta. Illud 
enim judicium damnationis est, hoc discretionis. Et multa alia sunt verba 
quae non habent unam significationem; sed diversis locis congruenter posita, 
diverso modo intelliguntur, et aliquando cum expositione dicuntur, ut est 
illud: Nolite, pueri, effici sensibus, sed malitia parvuli estote, ut sensibus 
perfecti sitis. Hoc enim breviter clausa sententia dici potuit. Nolite 
esse pueri, sed estote pueri; et illud: Si quis putat se sapientem esse 
in vobis, in hoc saeculo, stultus fiat ut sit sapiens. Quid enim aliud 
dixit, quam, non sit sapiens ut sit sapiens? Aliquando autem clausae ita 
dicuntur, ut exerceant inquirentem; ut est quod ait ad
Galatas: Invicem onera vestra portate, et sic implebitis legem Christi. 
Qui enim putat se aliquid esse cum nihil sit, seipsum seducit: opus autem 
suum probet unusquisque, et sic [tunc] in semetipso habebit gloriam et 
non in altero; unusquisque enim onus proprium portabit. Nisi oneris nomen 
sub diversis significationibus acceperis, proculdubio putabis, eumdem sibi 
in loquendo esse contrarium, et hoc in una sententia, tam vicine positis 
verbis, qui cum paulo ante diceret: Alter alterius onera portate, postea 
dixit: Unusquisque proprium onus portabit. Sed alia sunt onera participandae 
infirmitatis, alia reddendae rationis Deo de actionibus nostris. Illa cum 
fratribus sustentanda communicantur, haec propria ab unoquoque portantur: 
ita et virga intelligitur
spiritaliter, de qua dicebat Apostolus, In virga veniam ad vos; et corporaliter 
qua utimur, sive ad equum, sive ad aliquid aliud opus fuerit, ut interim 
omittam et alias hujus nominis figuratas significationes. Utrumque ergo 
accipiendum est a Domino Apostolis dictum, et ut nec virgam ferrent, et 
ut non nisi virgam ferrent. Cum enim secundum Matthaeum diceret eis: Nolite 
possidere aurum, neque argentum, neque pecuniam in zonis vestris; non peram 
in via, neque duas tunicas, neque calciamenta, neque virgam, continuo subjecit: 
Dignus est enim operarius cibo suo. Unde satis ostendit cur eos haec possidere 
ac ferre noluerit, non quod necessaria non sint sustentationi hujus vitae, 
sed quia sic eos mittebat, ut eis haec deberi demonstraret ab illis ipsis, 
quibus
Evangelium credentibus annuntiarent, tanquam stipendia militantibus, tanquam 
fructum vineae plantatoribus, tanquam lac gregis pastoribus. Unde Paulus 
dicit: Quis militat suis stipendiis unquam? Quis plantat vineam, et de 
fructu ejus non edit? Quis pascit gregem, et de lacte gregis non percipit? 
Hinc enim loquebatur de his quae necessaria sunt praedicatoribus Evangelii. 
Unde paulo post dicit: Si nos vobis spiritalia seminavimus, magnum est 
si vestra carnalia metamus? Si alii potestati vestrae participant, non 
magis nos? sed non usi sumus hac potestate. Unde apparet haec non ita praecepisse 
Dominum, tanquam evangelistae vivere aliunde non debeant, quam eis praebentibus 
quibus annuntiant Evangelium: alioquin contra hoc praeceptum fecit
idem Apostolus, qui victum de manuum suarum laboribus transigebat, ne cuiquam 
gravis esset: sed potestatem dedisse in qua scirent sibi ista deberi. Cum 
autem a Domino aliquid imperatur, nisi fiat inobedientiae culpa est. Cum 
autem potestas datur, licet cuique non uti, etiam quam de suo jure [licet 
cuique non uti et tanquam de suo jure] cedere. Haec ergo loquens Dominus 
discipulis, id agebat quod ipse Apostolus paulo post apertius ita explicat: 
Nescitis quoniam qui in templo operantur, quae de templo sunt edunt; qui 
altari deserviunt, altari compartiuntur? Sic et Dominus ordinavit his qui 
Evangelium annuntiant, de Evangelio vivere; ego autem horum nihil usus 
sum. Cum itaque dicit, ita Dominum ordinasse,
se autem usum non esse, utique ostendit utendi potestatem datam, non impositam 
serviendi necessitatem. Hoc ergo ordinans Dominus quod eum ordinasse dicit 
Apostolus, qui Evangelium annuntiant de Evangelio vivere, illa Apostolis 
loquebatur, ut securi non possiderent, neque portarent huic vitae necessaria, 
nec magna nec minima. Ideo posuit, nec virgam: ostendens a fidelibus suis, 
omnia 111 deberi ministris suis nulla superflua requirentibus, ac per hoc 
addendo: Dignus est enim operarius cibo suo, prorsus aperuit et illustravit, 
unde et quare haec omnia loqueretur. Hanc ergo potestatem virgae nomine 
significavit, cum dixit, ne quid tollerent in via, nisi virgam tantum, 
potuit enim etiam sic breviter dici, Nihil necessariorum vobiscum feratis, 
nec
virgam tantum [nec virgam, nisi virgam tantum]: ut illud quod dictum est, 
nec virgam, intelligatur, nec minimas quidem res: quod vero adjunctum est, 
nisi virgam tantum, intelligatur, quia per potestatem a Domino acceptam, 
quae virgae nomine significata est, etiam quae non portantur non deerunt. 
Utrumque ergo Dominus dixit, sed quia non utrumque unus evangelista commemoravit, 
putatur ille qui virgam sub alia significatione positam tollendam dixit, 
ei qui virgam rursus aliud significantem non tollendam dixit, esse contrarius; 
sed jam ratione reddita non putetur. Sic et calciamenta, cum dicit Matthaeus, 
in via non esse portanda, curam prohibet, qua ideo portanda cogitantur 
ne desint [ut non desint]. Hoc et de duabus tunicis intelligendum est, 
ne quisquis eorum praeter eam quam [qua] esset indutus, aliam
portandam putaret sollicitus, ne opus esset eum illa ex potestate posse 
accipere [aliam portandam putaret, sollicitus ne opus esset cum ex illa 
potestate posset accipere]. Proinde Marcus; dicendo calciari eos sandaliis 
vel soleis, aliquid hoc calciamentum mysticae significationis habere admonet, 
ut pes neque tectus sit, neque nudus ad terram, id est ne occultetur Evangelium, 
nec terrenis commodis innitatur. Et quod non portari, vel haberi duas tunicas; 
sed expressius indui prohibet, dicens, Et ne induerentur duabus tunicis; 
quid eos monet, nisi non dupliciter, sed simpliciter ambulare? Ita Dominum 
[omnia] dixisse nullo modo dubitandum est, partim proprie, partim figurate; 
sed evangelistas alia istum alia illum inseruisse scriptis suis, quaedam 
vero
eadem, vel duos, vel tres eorum quoslibet, vel omnes quatuor posuisse; 
nec sic tamen omnia esse conscripta, quae ab illo seu dicta, seu facta 
sunt. Quisquis autem putat non potuisse Dominum in uno sermone quaedam 
figurate, quaedam proprie ponere eloquia, caetera ejus inspectet [inspiciat], 
videbit quam hoc temere atque inerudite arbitretur. Potest enim iste, ut 
unum aliquid dicam quod animo interim occurrit, quoniam monet ut non sciat 
sinistra quid faciat dextra, et ipsas eleemosynas, et quidquid illic aliud 
praecipit figurate accipiendum putare. Sane rursus admoneo quod oportet 
meminisse lectorem, ne tali admonitione saepissime indigeat, aliis atque 
aliis sermonum suorum locis Dominum
multa iterasse, quae alibi jam dixerat, ne forte ipsorum locorum ordo, 
cum [vel] ex alio evangelista non convenerit, alicui eorum hinc putet esse 
contrarium, cum intelligere debeat iterum alibi dici, quod jam alibi dictum 
erat, nec tantum de dictis, verumetiam de factis observari debere. Nihil 
enim prohibet hoc idem iterum factum credere, calumniari autem Evangelio; 
dum non credit, iterum factum, quod iterum fieri non potuisse nemo convincit, 
sacrilegae vanitatis est.
          CAPUT CLXX. De eo quod Matthaeus et Marcus dicunt: Post sex dies 
factum; Lucas dicit, post octo; ex eodem libro II de Consensu Evangelistarum.
Sequitur Matthaeus: Amen dico vobis, sunt quidam de hic stantibus, qui 
non gustabunt mortem donec videant Filium hominis venientem in regno suo.
Et post dies sex, assumpsit Jesus Petrum, et Jacobum, et Joannem fratrem 
ejus, et duxit illos in montem excelsum seorsum, etc., usque ad illud, 
ubi ait: Nemini dixeritis visionem, donec Filius hominis a mortuis resurgat. 
Haec visio Domini in monte orantibus Petro, Jacobo et Joanne, ubi etiam 
de coelo, isti [illi] testimonium paternae vocis perhibitum est, a tribus 
evangelistis eodem ordine memoratur, et ad easdem omnino sententias: sed 
caetera secundum genera locutionum diversa, sine ulla sententiarum diversitate, 
quae multis locis superius demonstravimus, videri a legentibus possunt. 
Quod autem Marcus post sex dies factum dicit, sicut Matthaeus, Lucas autem 
post octo, non contemnendi sunt, si quos movet, sed ratione reddita instruendi. 
Dies enim quando enuntiamus
dicentes, Post tot dies; aliquando non annumeramus eum in quo loquimur, 
et eum quo res ipsa futura est quam praenuntiamus vel pollicemur; sed medios 
post quos revera plenos atque integros, illud futurum est. Hoc fecit Matthaeus 
et Marcus, excepto eo die quo haec loquebatur [Jesu], et illo quo exhibuit 
memoratam in monte visionem, medios dies intuentes dixerunt: Post sex dies, 
quod ille annumeratis finalibus, id est, primo atque ultimo, dixit, Post 
octo dies, eo loquendi modo, quo pars pro toto commemoratur. Item quod 
Lucas ait de Moyse et Elia: Factum est cum discederent ab illo, ait Petrus 
ad Jesum: Praeceptor, bonum est nobis hic esse, etc. Non debet putari contrarium 
ei, quod Matthaeus Marcusque ita conjunxerunt Petrum hoc suggessisse,
quasi adhuc Moyses et Elias cum Domino loquerentur. Non enim expresserunt 
quod tunc, sed tacuerunt potius, quod iste addidit, illis discedentibus, 
hoc Petrum de tribus tabernaculis faciendis Domino suggessisse. Addidit 
etiam Lucas, intrantibus illis in nubem factam esse vocem de nube, quod 
illi non dixerunt, sed nec contradixerunt.
          CAPUT CLXXI. De alabastro unguenti; quomodo non repugnet Matthaeo 
et Marco dicentibus: Ante biduum Paschae; Joannes qui dicit: Ante sex dies; 
ex eodem libro II de Consensu Evangelistarum.
Cum esset Jesus in Bethania, in domo Simonis Leprosi, accessit ad eum mulier 
habens alabastrum
unguenti pretiosi, et effudit super caput ipsius recumbentis, etc., usque 
ad illud, ubi ait: Dicetur et quod haec fecit in memoriam ejus. Nunc jam 
de muliere atque unguento pretioso, quod in Bethania gestum est consideremus. 
Lucas enim, quamvis simile factum commemoret, nomenque conveniat ejus apud 
quem convivabatur Dominus (nam et ipsum Simonem dicit); tamen [quia] non 
est contra naturam vel contra morem hominum, ut, si potest unus homo habere 
nomina duo, multo magis possint, et unum nomen habere homines duo. Potius 
credibile est alium fuisse illum Simonem, non leprosum, in cujus domo, 
hoc in Bethania gerebatur. Nam nec Lucas, in Bethania rem gestam dicit 
quam narrat; et quamvis non commemoret civitatem aut castellum ubi
factum sit, tamen non videtur in eodem loco versari ejus narratio. Nihil 
itaque aliud intelligendum arbitror, nisi non quidem aliam fuisse mulierem, 
quae peccatrix tunc accessit ad pedes Jesu, et osculata est, et lavit lacrymis, 
et tersit capillis, et unxit unguento; cujus Dominus, adhibita similitudine 
de duobus debitoribus, ait dimissa esse peccata multa, quoniam dilexit 
multum; sed eamdem Mariam bis hoc fecisse, semel scilicet, quod Lucas narravit, 
cum primo accedens cum illa humilitate et lacrymis meruit peccatorum remissionem. 
Nam et Joannes quamvis non sicut Lucas quemadmodum factum esset narraverit, 
tamen ipsam Mariam commendans commemoravit, cum [jam] de Lazaro resuscitando 
coepisset loqui, antequam veniret 112 in Bethaniam,
quod idem ibi ita narrat: Erat autem quidam, inquit, languens Lazarus a 
Bethania, de castello Mariae et Marthae, sororis ejus; Maria autem erat 
quae unxit Dominum unguento, et tersit pedes ejus capillis suis, cujus 
frater Lazarus infirmabatur. Hoc dicens Joannes attestatur Lucae, qui [hoc] 
in domo Pharisaei cujusdam Simonis factum esse narravit. Jam Maria itaque 
hoc fecerat. Quod autem in Bethania rursus fecit aliud est, quod ad Lucae 
narrationem non pertinet, sed pariter narratur a tribus, Joanne scilicet, 
Matthaeo, Marco. Inter istos igitur tres Matthaeum, Marcum et Joannem quemadmodum 
hoc conveniat attendamus, de quibus non [est] dubium, quod eamdem rem narrant 
gestam in Bethania, ubi etiam discipuli, quod omnes tres commemorant murmuraverunt 
adversus mulierem, tanquam de
perditione pretiosissimi unguenti. Quod ergo Matthaeus et Marcus, caput 
Domini unguento perfusum dicunt, Joannes autem pedes, regula illa ostenditur 
non esse contrarium, quam demonstravimus, cum de quinque panibus pasceret 
turbas. Ibi enim quia non defuit qui et quinquagenos et centenos discubuisse 
commemoraret, cum alius quinquagenos dixerit, non potuit videri contrarium; 
potuisset autem, si alius centenos tantum posuisset, sicut alius quinquagenos, 
et tamen debuit inveniri utrumque factum esse. Quo exemplo [nos] informari 
oportuit, sicut illic admonui, etiam ubi singuli evangelistae commemorant 
utrumque factum intelligere. Proinde et hic non solum caput, sed et pedes 
Domini accipiamus perfudisse
mulierem, nisi forte, quoniam Marcus fracto alabastro perfusum caput commemorat, 
tam quisque absurdus et calumniosus est, ut aliquid in vase fracto neget 
remanere potuisse, unde etiam pedes perfunderet. Sed cum [iste] contenderit 
sic esse fractum, ut nihil ibi residui remaneret, nitens adversus veritatem 
Evangelii, quanto melius et religiosius contendit alius, non esse ita fractum, 
ut totum effunderet nitens pro veritate Evangelii; ille autem calumniator 
si tam pertinaciter caecus est, ut evangelistarum concordiam de alabastro 
fracto frangere conetur; prius accipiat perfusos pedes, antequam illud 
fractum esset, ut in integro remaneret; unde etiam caput perfunderetur, 
ubi fractura illa totum effunderet. A capite quippe nobis ordinate consuli
agnoscimus, sed ordinate etiam nos a pedibus ad caput ascendimus. Caetera 
facti hujus nullam mihi videntur habere quaestionem. Quod enim alii dicunt 
discipulos murmurasse, de unguenti effusione pretiosi, Joannes autem Judam 
commemorat, et ideo quia fur erat, manifestum puto esse discipulorum nomine 
eumdem Judam significatum, locutione illa, quam de Philippo in quinque 
panibus insinuavimus, plurali numero pro singulari usurpato. Potest etiam 
intelligi, quod et alii discipuli aut senserint hoc, aut dixerint, aut 
eis Juda dicente persuasum sit, atque omnium voluntatem Matthaeus et Marcus 
etiam verbis expresserint; [sed] Judas propterea dixerit, quia fur erat, 
caeteri vero propter pauperum curam; Joannem [autem] de solo illo id commemorare 
voluisse,
cujus ex hac occasione furandi consuetudinem credidit intimandam.
          CAPUT CLXXII. De hora Dominicae passionis, quemadmodum non inter 
se dissentiant Marcus qui dicit, hora tertia, et Joannes qui dicit, hora 
quasi sexta, ex libro III de Consensu evangelistarum, titulo XIII.
Si igitur hora quasi sexta, Pilato sedente pro tribunali, traditus est 
crucifigendus Judaeis, quomodo hora tertia crucifixus est, sicut verba 
Marci quidam non intelligentes putaverunt? Prius enim qua hora crucifigi 
potuerit videamus; deinde videbimus cur hora tertia crucifixum dixit Marcus: 
Hora erat quasi sexta, cum traditus est crucifigendus, Pilato sedente (ut 
dictum est) pro tribunali. Non enim plena sexta erat, sed quasi sexta, 
id est peracta quinta, et aliquid
quid etiam de sexta esse coeperat. Nunquam autem isti dicerent quinta et 
quadrans, aut quinta trienna [et triens], aut quinta et semis, aut aliquid 
hujusmodi. Habent enim istum morem Scripturae, ut a parte totum ponant, 
maxime in temporibus, sicut de octo illis diebus post quos eum dicunt ascendisse 
in montem, quorum medios intuens Matthaeus et Marcus dixerunt post sex 
dies, praesertim quia tam moderate idem Joannes locutus est, ut non diceret 
sexta, sed quasi sexta. Quod si ita non diceret, sed tantummodo sextam 
diceret, possemus nos intelligere, quemadmodum loqui Scripturae solent 
(sicut dixi) a parte totum, ut peracta quinta, et inchoata sexta, gererentur 
haec quae narrantur, in crucifixione Domini
nostri, donec completa sexta, illo pendente fierent tenebrae, quibus tres 
evangelistae attestantur Matthaeus, Marcus et Lucas. Quaeramus jam consequenter 
cur dixerit Marcus, cum commemorasset quod crucifigentes eum, diviserunt 
vestimenta ejus, mittentes sortem [sortes] super eis, quis quid tolleret, 
et secutus adjunxerit: Erat autem hora tertia, et crucifixerunt eum. Jam 
certe dixerat: Et crucifigentes eum, diviserunt vestimenta ejus, sic etiam 
caeteri attestantur, quod, eo crucifixo, vestimenta divisa sunt. Si [ergo] 
ejus rei gestae tempus voluit commemorare Marcus, sufficeret dicere: Erat 
autem hora tertia; utquid adjunxit: Et crucifixerunt eum; nisi quia voluit 
aliquid recapitulando significare, quod quaeritur [quaesitum] inveniretur, 
cum scriptura
ipsa illis temporibus legeretur, quibus universae Ecclesiae notum erat, 
qua hora Dominus ligno suspensus sit, unde posset hujusmodi error corrigi, 
vel mendacium refutari. Sed quia sciebat a militibus suspensum Dominum, 
non a Judaeis, sicut Joannes apertissime dicit, occulte ostendere voluit 
eos magis crucifixisse, qui clamaverunt ut crucifigeretur, quam illos qui 
ministerium principi suo secundum suum officium praebuerunt. Intelligitur 
ergo fuisse hora tertia cum clamaverunt Judaei, ut Dominus crucifigeretur, 
et veracissime demonstratur, tunc eos crucifixisse, quando clamaverunt, 
maxime quia nolebant videri se hoc fecisse; propterea eum Pilato tradiderant, 
quod eorum verba satis indicant secundum Joannem. Cum enim dixisset eis 
Pilatus: Quam
accusationem affertis adversus hominem hunc? Responderunt et dixerunt ei: 
Si non esset hic malefactor, non tibi tradidissemus eum. Dixit ergo eis 
Pilatus: Accipite eum vos, et secundum legem vestram judicate eum. Dixerunt 
Judaei, Nobis non licet interficere quemquam. Quod ergo maxime videri fecisse 
nolebant, hoc eos hora tertia fecisse Marcus ostendit, verissime indicans 
magis fuisse Domini necatricem linguam Judaeorum, quam militum manus. Facile 
autem videbit qui sine impietatis duritia voluerit attendere quam opportuno 
loco Marcus hoc de tertia hora posuerit, ut quisque ibi recordaretur, qua 
hora Judaei crucifixerant Dominum, qui volebant in Romanos, vel principes, 
vel milites, transferre ipsum facinus, ubi factum ministrorum militum
commemoratum est. Ait enim: Et crucifigentes eum diviserunt 113 vestimenta 
ejus, mittentes sortes super eis, quis quid tolleret. Qui hoc, nisi milites, 
sicut Joannes manifestat? Ergo, ne quisquam cogitationem tanti criminis 
aversus a Judaeis, in milites illos converteret: Erat autem, inquit, hora 
tertia, et crucifixerunt eum; ut illi eum potius crucifixisse inveniantur, 
quos hora tertia, ut crucifigeretur, clamare potuisse diligens inquisitor 
inveniet cum adverterit hoc quod a militibus factum est, hora sexta factum 
est [esse], quanquam non desint qui Parasceve quam Joannes commemoravit, 
dicens, Erat autem Parasceve hora quasi sexta, hora diei [horam diei tertiam] 
tertia velint intelligi, qua sedit Pilatus
pro tribunali, ut eadem tertia completa videatur, quando crucifixus est, 
atque illo jam pendente in ligno, aliae tres horae peractae sint, et tradiderit 
Spiritum ut ab ea hora qua defunctus est, id est, diei sexta, tenebrae 
fierent usque ad horam nonam. Dicunt enim, die quidem illo, quem dies sabbati 
sequebatur, Parasceven fuisse paschae Judaeorum, quod ab eodem sabbato 
inciperent azyma, sed tamen verum pascha quod jam in passione Domini gerebatur, 
non Judaeorum, sed Christianorum coepisse praeparari, id est, parasceven 
habere hora nona [ab hora noctis nona], in eo quod Dominus a Judaeis occidendus 
praeparabatur. Parasceve quippe interpretatur praeparatio. Ab illa ergo 
nona hora noctis, usque ad ejus crucifixionem, occurrit hora parasceve 
sexta,
secundum Joannem, et hora diei tertia secundum Marcum, ut non Marcus illam 
horam recordatam recapitulando commemoraverit, qua clamaverunt Judaei, 
Crucifige, crucifige, sed eam prorsus horam tertiam dixerit, qua Dominus 
est crucifixus in ligno. Quis fidelis non huic faveat solutioni quaestionis, 
si modo possit aliquis articulus conjici ab hora nona noctis unde coepisse 
parasceven paschae nostrae, id est, praeparationem mortis Christi congruenter 
intelligamus? Si enim dicamus eam coepisse quando a Judaeis apprehensus 
est Dominus, adhuc noctis primae partes erant: si quando ad domum perductus 
est soceri Caiphae, ubi et auditus est a principibus sacerdotum, adhuc 
gallus non cantaverat, quod ex Petri negatione colligimus, quae cum jam 
audiretur
facta est: si autem quando Pilato traditus est, jam mane fuisse apertissime 
scriptum est. Restat ergo ut intelligamus, tunc coepisse istam parasceven 
paschae, id est, praeparationem mortis Domini, quando responderunt omnes 
principes sacerdotum, apud quos primo audiebatur, et dixerunt, Reus est 
mortis, quod apud Matthaeum et Marcum invenitur, ut recapitulando intelligantur 
de Petri cognitione [negatione], postea dixisse, quod antea factum erat. 
Non enim absurde conjicitur eo tempore, quando (ut dixi) reum mortis pronuntiaverunt, 
nonam horam noctis esse potuisse. Ex qua hora usque ad horam qua sedit 
Pilatus pro tribunali, quasi sexta hora fuit, non diei, sed parasceves, 
id est, praeparationis immolationis Domini, quod verum Pascha est, ut plena
sexta ejusdem parasceves, quae plena diei tertia occurrebat, Dominus suspenderetur 
in ligno. Sive ergo hoc potius intelligendum eligatur, sive Marcus tertiam 
horam recoluerit, eamque maxime ad condemnationem Judaeorum in Domini crucifixione 
commemorare voluerit qua intelliguntur clamare potuisse ut crucifigeretur, 
ut ipsos potius crucifixisse acciperemus, quam eos quorum manibus suspensus 
in ligno est, sicut ille centurio magis accessit ad Dominum quam illi amici 
quos misit: proculdubio quaestio soluta est de hora dominicae passionis, 
quae maxime solet et contentiosorum concitare impudentiam, et infirmorum 
imperitiam perturbare.
          CAPUT CLXXIII. De duobus latronibus quomodo impari relatu Matthaeus 
ac Marcus sententia non discrepant, de Consensu Evangelistarum lib. III.
Sequitur Matthaeus et dicit: Idipsum autem et latrones qui fixi erant [crucifixi] 
cum eo improperabant ei. Nam [Nec] Marcus discrepat, hoc idem dicens aliis 
verbis, Lucas autem potest putari repugnare, nisi genus locutionis satis 
usitatum non obliviscamur. Ait Lucas: Unus autem de his qui pendebant latronibus, 
blasphemabat eum dicens, Si tu es Christus, salvum fac temetipsum et nos; 
et sequitur idem ipse atque ita contexit: Respondens autem alter increpabat 
eum, dicens: Neque tu times Deum, quod in eadem damnatione es? et nos quidem 
juste
(nam digna factis recipimus), hic vero nihil mali gessit: et dicebat ad 
Jesum: Domine, memento mei cum veneris in regnum tuum. Et dicit illi Jesus: 
Amen dico tibi, hodie mecum eris in paradiso. Quomodo ergo, sicut Matthaeus 
dixit [dicit], Latrones qui fixi erant [crucifixi] cum eo improperabant 
ei; vel sicut Marcus dicit: Et qui cum eo crucifixi erant conviciabantur 
ei? quandoquidem unus eorum conviciatus est secundum Lucae testimonium, 
alter compescuit eum, et in Deum credidit, nisi intelligamus Matthaeum 
et Marcum breviter perstringentes hunc locum, pluralem numerum pro singulari 
posuisse, sicut [et] in Epistola ad Hebraeos legimus pluraliter dictum, 
Clauserunt ora leonum, cum solus Daniel significari intelligatur, et pluraliter 
dictum, Secti
sunt, cum solo Esaia tradatur [cum de solo Esaia tradatur]. In psalmo etiam 
quod dictum est: Astiterunt reges terrae, et principes convenerunt in unum: 
pluralem numerum pro singulari positum, in Actibus apostolorum exponitur. 
Nam reges propter Herodem, principes propter Pilatum intellexerunt, qui 
testimonium ejus psalmi adhibuerunt. Sed quia et pagani solent calumniari 
Evangelium, videant quemadmodum locuti sunt auctores eorum Phaedras, Medeas, 
Clytemnestras, cum singulae fuerint. Quid autem usitatius, verbi gratia, 
quam ut dicat aliquis, Et rustici mihi insultant, etiam si unus insultet. 
Tunc enim esset contrarium quod Lucas denuo manifestavit, si illi dixissent 
ambos latrones conviciatos Domino; ita enim non posset sub numero plurali 
unus intelligi.
Cum vero dictum est latrones, vel qui cum eo crucifixi erant, nec additum 
est ambo: non solum si ambo fecissent, posset hoc dici, sed etiam quia 
unus hoc fecit, potuit usitato locutionis modo per pluralem numerum [singularis] 
significari.
          CAPUT CLXXIV. Decies Dominum apparuisse post resurrectionem evangelistae 
tradunt, ex eodem libro.
Invenimus itaque apud quatuor evangelistas decies commemoratum Dominum 
visum esse ab hominibus post resurrectionem: semel, ad monumentum mulieribus; 
iterum, eisdem regredientibus a monumento in itinere; tertio, Petro; quarto, 
duobus euntibus in castellum; quinto, pluribus in Hierusalem, ubi
non erat Thomas; sexto, ubi vidit eum Thomas; septimo, ad mare Tiberiadis; 
octavo, in monte Galilaeae secundum Matthaeum; nono, quod dicit Marcus, 
novissime recumbentibus, quia jam non erant in terra cum illo convivaturi; 
decimo, in ipso die, non in terra jam, sed elevatum in nube, cum in coelum 
ascenderet: quod Marcus et Lucas commemorant; Marcus quidem post illud 
quod eis discumbentibus apparuit, ita continuans ut diceret: Et Dominus 
quidem, postquam locutus est eis, assumptus est in coelum; Lucas autem 
praetermissis omnibus per quadraginta dies agi ab illo cum discipulis potuerunt, 
illi primo diei resurrectionis ejus, quando in Hierusalem 114 pluribus 
apparuit, conjungit tacite novissimum diem quo ascendit in coelum, ita 
narrans: Eduxit autem illos foras in Bethaniam,
et elevatis manibus suis, benedixit eis, et factum est cum benediceret 
eis, efferebatur in coelum [recessit ab eis et ferebatur in coelum]. Viderunt 
ergo eum praeter quod in terra viderant, etiamdum ferretur in coelum. Totiens 
ergo in Evangelicis libris commemoratur ab omnibus visus antequam ascendisset 
in coelum; in terra scilicet novies, et in aere semel ascendens. Sed non 
omnia scripta sunt, sicut Joannes fatetur. Crebra enim erat ejus cum illis 
conversatio per dies quadraginta priusquam ascendisset in coelum, non tamen 
eis per omnes quadraginta dies continuis apparuerat. Nam post diem primum 
resurrectionis ejus, alios octo dies intervenisse dicit Joannes, post quos 
eis rursus apparuit, tertio autem ad mare Tiberiadis, fortassis continuo 
consequenti die. Nihil
enim repugnat, et deinde quando voluit, constituens eis quod et ante praedixerat 
eos in Galilaeae montem praecedere [ut eos in Galilaeae montem praecederet], 
atque omnino per illos quadraginta dies quotiens voluit, quibus voluit, 
quemadmodum voluit, sicut Petrus dicit quando eum Cornelio et his qui cum 
illo fuerant praedicabat. Qui simul, inquit, manducavimus et bibimus cum 
illo posteaquam resurrexit a mortuis per dies quadraginta. Non quod quotidie 
per dies quadraginta cum illo manducassent et bibissent: nam erit contrarium 
Joanni qui octo illos dies interposuit, quibus eis visus non est, ut tertio 
manifestaretur ad mare Tiberiadis. Inde jam etiam si quotidie illis visus 
et cum illis convivatus est, nihil repugnat, et fortasse ideo dictum est 
per quadraginta
dies. Qui quater deni sunt in mysterio, vel totius mundi, vel totius temporalis 
saeculi, quia et illi primi decem dies, in quibus erant illi octo dies, 
a parte totum possunt more Scripturarum non dissone computari. Conferatur 
ergo et quod ait apostolus Paulus, utrum nihil afferat quaestionis: Resurrexit, 
inquit, tertio die secundum Scripturas, et apparuit Cephae. Non dixit, 
primo apparuit Cephae; nam esset contrarium quod primo mulieribus apparuisse 
in Evangelio legitur. Postea, inquit, duodecim: quibuslibet, qua hora libet, 
ipso tamen resurrectionis die; deinde apparuit plusquam quingentis fratribus 
simul, sive isti cum illis undecim erant congregati, clausis ostiis propter 
metum Judaeorum, unde cum exiisset
Thomas, venit ad eos Jesus, sive post octo illos dies quandolibet; nihil 
habet adversi. Postea, inquit, apparuit Jacobo: non tunc autem primum accipere 
debemus visum esse Jacobo, sed aliqua propria manifestatione singulariter. 
Deinde apostolis omnibus, nec illis tunc primum, sed jam ut familiarius 
conversaretur cum eis usque ad diem ascensionis suae. Novissime autem omnium, 
inquit, quasi avortivo [abortivo] apparuit et mihi, sed hoc jam de coelo 
post non parvum tempus ascensionis suae. Nunc jam videamus quod distuleramus, 
cujus mysterii gratia secundum Matthaeum et Marcum resurgens ita mandaverit: 
Praecedam vos in Galilaeam, ibi me videbitis: quod et sic completum est, 
tamen post multa completum est, cum sic mandatum sit, quanquam sine
praejudicio necessitatis, ut aut hoc solum, aut hoc primum exspectaretur 
fieri debuisse. Proculdubio ergo quoniam vox est ista non Evangelistae 
narrantis, quod ita factum sit, sed angeli ex mandato Domini, et ipsius 
postea Domini, Evangelistae autem narrantis, sed quod ita ab angelo, et 
a Domino dictum sit prophetice dictum accipiendum est; Galilaea namque 
interpretatur, vel transmigratio, vel revelatio. Prius itaque secundum 
transmigrationis significationem, quid aliud occurrit intelligendum, Praecedit 
vos in Galilaeam, ibi eum videbitis; nisi quia Christi gratia de populo 
Israël transmigratura erat ad Gentes? quibus apostoli praedicantes Evangelium 
nullo modo crederentur, nisi eis ipse Dominus viam in cordibus hominum 
praepararet, et hoc intelligitur, Praecedet
vos in Galilaeam. Quod autem gaudentes mirarentur, disruptis et evictis 
difficultatibus aperiri sibi ostium in Domino per illuminationem fidelium, 
hoc intelligitur, Ibi eum videbitis, id est, ibi membra ejus invenietis, 
ibi vivum corpus ejus in his quos [qui vos] susceperint agnoscetis; secundum 
illud autem quod Galilaea interpretatur revelatio, non jam in forma servi 
intelligendum est, sed in illa in qua aequalis est Patri quam promisit 
apud Joannem dilectoribus suis cum diceret; Et ego diligam eum et ostendam 
meipsum illi. Non utique secundum id quod jam videbant, et quod etiam resurgens 
cum cicatricibus, non solum videndum, sed etiam tangendum postmodum ostendit, 
sed secundum illam ineffabilem lucem qua illuminat omnem hominem venientem 
in hunc mundum,
secundum quam lucet in tenebris, et tenebrae eum non comprehenderunt. Illuc 
praecessit [Illuc nos], unde ad nos veniens non recessit, et quo nos praecedens 
non deseruit: illa erit revelatio tanquam vera Galilaea; cum similes ei 
erimus, ibi eum videbimus sicuti est. Ipsa erit etiam beatior transmigratio 
ex isto saeculo in illam aeternitatem, si ejus praecepta sic amplectamur 
ut ad ejus dextram segregari mereamur. Tunc enim ibunt sinistri in combustionem 
aeternam, justi autem in vitam aeternam. Hinc illuc transmigrabunt, et 
eum videbunt quomodo non vident impii. Tolletur enim impius ut non videat 
claritatem Domini, et impii lumen non videbunt. Haec est autem, inquit, 
vita aeterna, ut cognoscant te unum
verum Deum, et quem misisti Jesum Christum, sicut in illa aeternitate cognoscetur, 
quo servos perducet per formam servi, ut liberi contemplentur formam Domini.
          CAPUT CLXXV. Quod in tribus activae, in Joannis autem Evangelio 
dona contemplativae virtutis eluceant idoneis dignosceret, quia non perfecte, 
sed ex parte sit, ideo sic manebit donec veniat, ex libro de Consensu evangelist. 
IV.
Discipulis etiam insufflando dedit Spiritum sanctum, ne ipse Spiritus qui 
Trinitati consubstantialis et coaeternus est, tantummodo Patris esse non 
etiam Filii Spiritus putaretur. Postremo suas oves Petro amanti [se], eumque 
amorem ter confitenti commendans dicit, eumdem Joannem sic se velle manere 
donec veniat,
ubi etiam mihi videtur alto docuisse mysterio istam ipsam Joannis evangelicam 
dispensationem, qua in lucem liquidissimam Verbi sublimiter fertur, ubi 
Trinitatis aequalitas et incommutabilitas videri potest, et qua maxime 
proprietate distet a caeteris homo cujus susceptione Verbum caro factum 
est, perspicue cerni cognoscique non posse, nisi cum ipse Dominus venerit, 
ideo sic manebit donec veniat. Manebit autem nunc in fide credentium, tunc 
autem facie ad faciem contemplandum erit cum apparuerit vita nostra, et 
nos cum ipso apparebimus in gloria. Quisquis autem arbitratur homini vitam 
istam mortalem adhuc agenti posse contingere, ut dimoto atque discusso 
omni nubilo phantasiarum corporalium atque carnalium, serenissima incommutabilis 
veritatis luce potiatur,
et mente penitus a consuetudine vitae hujus alienata, illi constanter et 
indeclinabiliter baereat, nec quid quaerat nec quis quaerat intelligit. 
Credat ergo potius sublimi auctoritati minimeque 115 fallaci, quandiu sumus 
in corpore peregrinari nos a Domino et ambulare per fidem, nondum per speciem, 
ac sic perseveranter retinens atque custodiens fidem, spem et charitatem, 
intendat in specie ex pignore quod sancti Spiritus accepimus, qui nos docebit 
[docet] omnem veritatem, cum Deus qui suscitavit Jesum Christum a mortuis 
vivificabit et mortalia corpora nostra per inhabitantem Spiritum ejus in 
nobis. Prius autem quam vivificetur hoc quod mortuum est, propter peccatum 
proculdubio corruptibile est, et aggravat animam; et si quando a vita
excedit hanc nebulam qua tegitur omnis terra, id est, hanc carnalem caliginem, 
qua tegitur omnis vita terrena, tanquam rapida coruscatione perstringitur, 
et in suam infirmitatem redit, vivente desiderio quo rursus erigatur, nec 
sufficiente munditia qua figatur, et quanto quisque hoc magis potest, tanto 
major est; quanto autem minus, tanto minor. Si autem nihil adhuc tale mens 
hominis experta est, in qua tamen habitat Christus per fidem, instare debet 
minuendis finiendisque cupiditatibus hujus saeculi moralis virtutis actione, 
tanquam in comitatu trium illorum evangelistarum cum mediatore Christo 
ambulans; eumque qui Filius Dei semper est, propter nos filium hominis 
factum, ut sempiterna virtus ejus et divinitas
nostrae infirmitati et mortalitati contemperata de nostro nobis in se atque 
ad se faceret viam, cum magnae spei laetitia fideliter teneat. Ne peccet, 
a rege Christo regatur; si forte peccaverit, ab eodem sacerdote Christo 
expietur, atque ita in actione bonae conversationis et vitae nutritis pennis, 
geminae dilectionis, tanquam duabus alis validis evectus a terris, ab eodem 
ipso Christo Verbo illuminetur, Verbo quod In principio erat, et Verbum 
apud Deum erat, et Verbum Deus erat; etsi per speculum et in aenigmate, 
longe tamen sublimius ab omni similitudine corporali. Quapropter quamvis 
in illis tribus activae, in Joannis autem Evangelio dona contemplativae 
virtutis eluceant eis qui haec [hoc] dignoscere sunt idonei, tamen et hoc 
Joannis, quoniam ex parte est,
sic manebit donec veniat quod perfectum est. Et alii quidem datur per Spiritum 
sermo sapientiae, alii sermo scientiae secundum eumdem Spiritum; alius 
diem Domino sapit, alius de pectore Domini liquidius aliquid bibit, alius 
levatus usque ad tertium coelum ineffabilia verba audit: omnes tamen quandiu 
sunt in corpore peregrinantur a Domino, et omnibus bonae spei fidelibus 
in libro vitae scriptis servatur quod dictum est: Et ego diligam eum, et 
ostendam meipsum illi. Verumtamen in hac peregrinatione, quantum in rei 
hujus intelligentia quisque profecerit, tanto magis caveat diabolica vitia, 
superbiam et invidentiam; meminerit hoc ipsum Evangelium Joannis, quam 
multo amplius erigit ad contemplationem veritatis, tam multo amplius praecipere 
de dulcedine
charitatis. Et quia [illud] praeceptum verissimum ac saluberrimum est: 
Quanto magnus es, tanto humilia te in omnibus; qui evangelista Christum 
longe caeteris altius commendat, apud eum discipulis pedes lavat.
          CAPUT CLXXVI. De eo quod ait: Nemo novit Filium nisi Pater, ex 
libro I Quaestionum Evangelii.
Cum diceret, Nemo novit Filium nisi Pater, non dixit, Et cui voluerit Pater 
revelare, quemadmodum cum diceret, Nemo novit Patrem nisi Filius, addidit, 
Et cui voluerit Filius revelare. Quod non ita intelligendum est, quasi 
Filius a nullo possit cognosci nisi a Patre solo, Pater autem non solum 
a Filio, sed etiam ab eis quibus revelaverit Filius; sic enim potius
dictum est, ut intelligamus et Patrem, et ipsum Filium per Filium revelari, 
quia ipse est menti nostrae lumen, ut quod postea intulit, Et cui voluerit 
Filius revelare, non Patrem tantum, sed etiam Filium accipias. Ad totum 
enim quod dixit illatum est, Verbo enim suo se Pater declarat [ipse Pater 
declaratur]. Verbum autem, non solum id quod per Verbum declaratur, sed 
etiam seipsum declarat.
          CAPUT CLXXVII. De pueris sedentibus in foro, et clamantibus ad 
illos qui nec humiliari cum Joanne nec cum Christo gaudere voluerunt, ubi 
quae sit vera ciborum parcimonia pulcherrime docet, ex libro II Quaestionum 
Evangelii.
De pueris sedentibus in foro et ad invicem clamantibus, converso ordine 
ad proposita respondit. Nam quod ait, Lamentavimus et non plorastis, ad 
Joannem pertinet, cujus abstinentia a cibis et potu luctum poenitentiae 
significabat. Quod autem ait, Cantavimus tibiis et non saltastis, ad ipsum 
Dominum [pertinet], qui utendo cum caeteris cibo et potu laetitiam regni 
figurabat. At illi nec humiliari cum Joanne, nec cum Christo gaudere voluerunt, 
dicentes illum daemonium habere, istum voracem et ebriosum, et amicum publicanorum 
et peccatorum. Quod autem subjungit, Et justificata est sapientia ab omnibus 
filiis suis, ostendit filios sapientiae intelligere,
nec in abstinendo, nec in manducando esse justitiam, sed in aequanimitate 
tolerandi inopiam et temperantiam per abundantiam, non se corrumpendi atque 
opportune sumendi vel non sumendi ea quorum non usus sed concupiscentia 
reprehendenda est. Non enim interest omnino quid alimentorum sumas, ut 
succurras necessitati corporis, dummodo congruas in generibus alimentorum 
his cum quibus tibi vivendum est. Neque quantum sumas multum interest, 
cum videamus aliorum stomachum citius satiari, et eos tamen illi ipsi parvo 
quo satiantur ardenter et intolerabiliter, et omnino turpiter inhiare; 
alios autem plusculo quidem satiari, sed tolerabilius inopiam perpeti, 
et vel ante horam positas epulas, si id in tempore aut opus sit, aut necesse 
sit, cum tranquillitate
aspicere, neque tangere. Magis ergo interest, non quid vel quantum alimentorum 
pro congruentia hominum atque personae suae, et pro suae valetudinis necessitate, 
quis capiat, sed quanta felicitate et serenitate animi careat, cum his 
vel oporteat, vel etiam necesse est carere, ut illud in animo Christiani 
compleatur [compleat] quod Apostolus dicit: Scio et minus habere, scio 
et abundare, ubique in omnibus [in omnibus et in omnibus] imbutus sum, 
et satiari, et esurire, et abundare, et penuriam pati, omnia possum in 
eo qui me confortat; et illud; Neque si manducaverimus abundabimus, neque 
si non manducaverimus egebimus; et illud: Non est enim regnum Dei esca 
et potus, sed justitia et pax, et gaudium. Et quia solent homines multum 
gaudere
de carnalibus epulis, addidit, in Spiritu sancto. Justificatur 116 ergo 
[etiam] sapientia ab omnibus filiis suis, qui intelligunt utendis terrenis 
tempora opportuna esse debere, facilitatem vero carendi talibus, et amorem 
fruendi aeternis, non variari oportere per tempora, sed perpetuo retineri.
          CAPUT CLXXVIII. De voracitate, etiam in vilissimis cibis, ex 
libro III de Doctrina Christiana.
Quisquis autem rebus praetereuntibus restrictius utitur quam sese habent 
mores eorum cum quibus vivit, aut temperans, aut superstitiosus est. Quisquis
vero sic eis utitur, ut metas et consuetudines bonorum inter quos versatur 
excedat, aut aliquid significat, aut flagitiosus est; in omnibus enim talibus 
non usus rerum, sed libido [utentis] in culpa est. Quid igitur locis, et 
tempori, et pars [temporibus personisque] conveniat diligenter attendendum 
est, ne temere flagitia reprehendamus. Fieri enim potest ut sine aliquo 
vitio cupediae [cupidinis] vel voracitatis pretiosissimo cibo sapiens utatur, 
insipiens autem infoedissima gulae flamma in vilissimum ardescat, et sanius 
quisque maluerit more Domini pisce vesci, quam lenticula more Esau nepotis 
Abraham, aut hordeo more jumentorum. Non enim propterea continentiores 
nobis sunt pleraeque bestiae, quia vilioribus utuntur escis, nam in omnibus
hujuscemodi rebus, non ex earum rerum natura quibus utimur, sed ex causa 
utendi et modo appetendi, vel probandum est, vel improbandum quod facimus.
          CAPUT CLXXIX. De impossibilitate jejunandi sub praesentia sponsi, 
ubi duo jejunia probat, unum tribulationis et aliud gaudii: ex lib. II 
Quaest. Evang.
Jejunium aut in tribulatione est, aut in gaudio. In tribulatione ad propitiandum 
Deum pro peccatis, in gaudio vero cum tanto minus delectant carnalia, quanto 
spiritalium major sagina est. Cum ergo Dominus interrogatus esset cur discipuli 
ejus non jejunarent, de utroque jejunio respondit. Namque ad illud quod 
in tribulatione jejunari solet, pertinet quod
ait, Filios sponsi tunc jejunaturos, cum ablatus ab eis fuerit sponsus. 
Tunc enim desolabuntur, et in moerore ac luctu erunt, donec eis per Spiritum 
sanctum gaudia consolatoria retribuantur, quo dono percepto, etiam jejunii 
alterum genus, quod fiet per laetitiam jam renovati in vitam spiritalem, 
convenientissime celebrabunt, quod antequam accipiant, dicit eos tanquam 
vetera vestimenta, quibus inconvenienter novus pannus assuitur, id est, 
aliqua particula doctrinae quae ad novae vitae temperantiam pertinet, quia 
si hoc fiat, et ipsa doctrina quodammodo scinditur, cujus particula quae 
ad jejunium ciborum valet importune traditur, cum illa doceat generale 
jejunium non a concupiscentia ciborum tantum, sed ab omni laetitia temporalium 
delectationum. Cujus quasi
pannum, id est, partem aliquam quae ad cibos pertinet, dicit non oportere 
hominibus, adhuc veteri consuetudini deditis, impertiri, quia et illinc 
quasi conscissio videtur fieri, et ipsi vetustati non convenit. Dicit etiam 
similes eos esse veteribus utribus, quos vino novo, id est spiritalibus 
praeceptis, facilius disrumpi quam id posse contineri dicit. Erunt autem 
jam utres novi cum post ascensum Domini desiderio consolationis ejus, orando 
et sperando innovantur [innovabantur]. Tunc enim acceperunt Spiritum sanctum, 
quo impleti, cum omnium qui de diversis gentibus aderant linguis loquerentur, 
dicti sunt musto pleni, novum enim vinum jam novis utribus venerat.
          CAPUT CLXXX. De homine qui descendebat a Jerusalem in Jericho; 
ex libro II Quaestionum Evangelii.
Homo quidam descendebat a Jerusalem in Jericho. Ipse Adam intelligitur 
in genere humano. Jerusalem civitas pacis, illa coelestis, a cujus beatitudine 
lapsus est. Jericho luna interpretatur, et significat mortalitatem nostram, 
propter quod nascitur, crescit, senescit et occidit. Latrones, diabolus 
et angeli ejus, qui eum spoliaverunt immortalitate, et plagis impositis 
peccata suadendo reliquerunt semivivum, quia ex parte qua potest intelligere 
et cognoscere Deum visus [vivus] est homo; ex parte qua peccatis contabescit 
et premitur, mortuus est, et ideo semivivus dicitur. Sacerdos autem et 
levita, qui eo viso praeterierunt,
sacerdotium et ministerium Veteris Testamenti significant, quae non poterant 
prodesse ad salutem. Samaritanus custos interpretatur, et ideo ipse Dominus 
significatur hoc nomine. Alligatio vulnerum est cohibitio peccatorum; oleum 
consolatio spei bonae, propter indulgentiam datam ad reconciliationem pacis; 
vinum exhortatio ad operandum ferventissimo spiritu. Jumentum ejus est 
caro in qua ad nos venire dignatus est. Imponi jumento est in ipsam incarnationem 
Christi credere. Stabulum est Ecclesia ubi reficiuntur viatores de peregrinatione 
in aeternam patriam redeuntes. Altera dies est post resurrectionem Domini. 
Duo denarii sunt vel duo praecepta charitatis, quam per Spiritum sanctum 
acceperunt apostoli ad evangelizandum caeteris, vel promissio vitae praesentis 
et futurae. Secundum enim duas
promissiones dictum est: Accipiet in hoc saeculo septies tantum, in futuro 
saeculo vitam aeternam consequetur. Stabularius ergo est apostolus. Quod 
supererogat, aut illud consilium quod ait: De virginibus autem praeceptum 
Domini non habeo, consilium autem do; aut quod etiam manibus suis operatus 
est ne infirmorum aliquem in novitate Evangelii gravaret, cum ei liceret 
pasci ex Evangelio.
          CAPUT CLXXXI. Quod Martha excipiens illum in domo sua, significat 
Ecclesiam ut nunc est, Maria vero ut erit in futuro; ex lib. II Quaest. 
Evang.
Quod Martha excepit illum in domum suam, significat Ecclesiam quae nunc 
est, excipientem Dominum in cor suum; Maria soror ejus, quae sedebat ad
pedes Domini, et audiebat verbum ejus, significat eamdem Ecclesiam, sed 
in futuro saeculo, ubi cessans ab opere ministerioque indigentiae sola 
sapientia perfruetur. Martha ergo occupata est circa multum ministerium, 
quia nunc talibus operibus exercetur Ecclesia. Quod autem queritur quod 
se soror ejus non adjuvet, occasio datur sententiae Domini, qua ostendit 
istam Ecclesiam sollicitam esse et turbari circa plurima, cum sit unum 
necessarium, ad quod per ministerii hujus merita pervenitur. Mariam vero 
dicit optimam partem elegisse quae non auferetur ab ea, et ideo intelligitur 
optima, quia et per hanc ad illam tenditur, et non auferetur: illa vero 
ministerii quamvis sit bona, tamen auferetur, quando indigentia cui ministratur 
transierit.
        S. EUGYPPII ABBATIS AFRICANI THESAURUS Ex S. Augustini operibus. 
Tomus posterior.
          CAPUT CLXXXII. 1 De illo qui media nocte petiit ab amico tres 
panes; ex libro II Quaestionum Evangeliorum.
          Amicus ad quem venitur media nocte, ut accommodet tres panes, 
utique ad similitudinem ponitur, secundum quam quis Deum rogat, in media 
tribulatione constitutus, ut ei tribuat intelligentiam Trinitatis, qua 
praesentis vitae consoletur labores; sed comparatio est a minore. Si enim 
amicus homo surgit de lecto, et dat non amicitia, sed taedio compulsus, 
quanto magis dat Deus qui sine taedio largissime donat quod petitur! sed 
ad hoc se peti vult ut capaces donorum ejus fiant qui petunt. In tribus 
autem panibus etiam illud significatur, unius esse substantiae Trinitatem. 
Amicus autem quem dicit ille
qui petit venisse de via, et non se habere quod ponat ante illum, intelligitur 
hominis appetitus, qui debet obtemperare rationi: serviebat autem consuetudini 
temporali, quam viam vocat, propter omnia per tempus transeuntia; converso 
autem homine ad Deum, etiam ille appetitus a consuetudine revocatur: sed 
si non consolatur interius gaudium de doctrina spiritali, qua creatoris 
Trinitas praedicatur, magnae angustiae sunt in homine, quem premit aerumna 
mortalis, cum ab his quae foris delectant praecipitur abstinentia, et intus 
non est refectio de laetitia doctrinae Salvatoris, et ipsa [ista] angustia 
est media nox, qua cogitur vehementer instare petendo, ut accipiat tres 
panes. Quod autem ei dicitur de intus jam ostium clausum esse puerosque 
ejus cum eo
esse in cubili, significat tempus famis verbi, cum intelligentia clauditur; 
et illi qui Evangelicam sapientiam, tanquam panem erogantes, per orbem 
terrae praedicaverunt, pueri patris familias, jam sunt in secreta quiete 
cum Domino. Et tamen orando efficitur ut accipiat desiderans intellectum, 
ab ipso Deo, etiam si homo desit per quem sapientia praedicetur.
          CAPUT CLXXXIII. De pane et pisce et ovo; ex libro II Quaestionum 
Evangeliorum.
De pane et pisce et ovo, quibus contraria posuit lapidem, serpentem, scorpionem. 
Intelligitur panis charitas, propter majorem appetitum, et tam necessarium, 
ut sine illa caetera nihil sint, sicut sine pane mensa inops: cui contraria 
est cordis duritia, quam
lapidi comparavit. Piscis autem intelligitur fides invisibilium, vel propter 
aquam baptismi, vel quia de
invisibilibus locis capitur; quod etiam fides hujus mundi fluctibus circumlatrata 
non frangitur, recte pisci comparatur; cui contrarium posuit serpentem 
propter venena fallaciae, quae etiam primo homini male suadendo praeseminavit. 
In ovo intelligitur spes; ovum enim nondum est spes perfecta [fetus perfecus], 
sed fovendo speratur; cui contrarium posuit scorpionem, cujus aculeus venenatus 
retro timendus est; sicut spei contrarium est retro respicere, cujus [cum] 
spes futurorum in ea quae ante sunt se extendat.
          CAPUT CLXXXIV. De id quod ait discipulis: Nolite in sublime extolli, 
et de hydropico, vel de muliere recurvata; ex libro II Quaestionum Evangeliorum.
Cum diceret discipulis non debere haberi sollicitudinem
de cibis, ait: Et nolite in sublime extolli. Primo enim haec ad necessitatem 
implendam homo quaerit; cum autem haec abundaverint, incipit et superbire 
de talibus. Tale est hoc, ac si se vulneratus quis jactet quia habet multa 
emplastra in domo, cum hoc illi bonum esset, ut vulnera non haberet, et 
ne uno quidem indigeret emplastro. Congruenter hydropicum animali quod 
cecidit in puteum comparavit, humore enim laborabat; sicut illam mulierem 
quam decem et octo annis alligatam dixerat, et ab eadem alligatione solvebat, 
comparavit jumento quod solvitur ut ad aquam ducatur. Hydropem autem recte 
comparamus diviti avaro; sicut enim ille quanto magis abundat humore inordinato, 
tanto amplius sitit, sic iste quanto est copiosior divitiis
quibus non bene utitur, tanto ardentius talia concupiscit; illam vero ita 
morbo incurvatam ut se erigere non posset, animae terrenis opinionibus 
debilitatae atque oppressae, ita ut divina cogitare non valeant.
          CAPUT CLXXXV. De villico quem Dominus ejiciebat de villicatu; 
ex eodem libro II Quaestionum Evangeliorum.
In villico quem Dominus ejiciebat de villicatu, et laudavit eum quod in 
futurum sibi prospexerit, non omnia debemus ad imitandum sumere. Non enim 
aut domino [nostro] facienda est in aliquo fraus, ut de ipsa fraude eleemosynas 
faciamus: aut eos a quibus recipi volumus in tabernacula aeterna, tanquam 
debitores Dei et Domini nostri fas est intelligi, cum justi et sancti significentur 
hoc loco, qui eos introducant
in tabernacula aeterna, qui necessitatibus suis terrena bona communicaverint, 
de quibus etiam dicit:
Quod si quis alicui eorum calicem aquae frigidae dederit, tantum in nomine 
discipuli, non perdet mercedem suam, sed etiam e contrario dicuntur istae 
similitudines, ut intelligamus si laudari potuit ille a Domino cui fraudem 
faciebat, quanto amplius placeant Domino Deo qui secundum ejus praeceptum 
illa opera faciunt. Sicut etiam de judice iniquitatis qui interpellabatur 
a vidua comparationem duxit ad judicem Deum, cui nulla ex parte judex iniquus 
conferendus est. Quod autem de centum cadis olei quinquaginta scribi fecit 
a debitore, et de centum choris tritici octoginta, ad nihil aliud valere 
arbitror, nisi ut ea quae similiter in sacerdotes atque in levitas Judaeus 
quisque operatur, in Christi Ecclesia abundet justitia ejus super scribarum 
et Pharisaeorum,
ut cum illi decimas darent, isti dimidias dent, sicut non de fructibus, 
sed de ipsis bonis suis fecit Zachaeus aut certet, duplicet [aut certe 
duplicet decimam, aut duas] decimas dando, superet impendia Judaeorum. 
Mammona vero iniquitatis ob hoc [ideo] a Domino appellata est ista pecunia 
quam possidemus ad tempus, quia mammona divitiae interpretantur, nec sunt 
istae divitiae nisi iniquis, qui in eis constituunt spem atque copiam beatitudinis 
suae: a justis vero cum haec possidentur, est quidem ista pecunia, sed 
non sunt [tamen] illis divitiae nisi coelestes et spiritales, quibus indigentiam 
suam spiritaliter supplentes, exclusa egestate miseriae, beatitudinis copia 
ditabuntur.
          CAPUT CLXXXVI. 2 De illo qui in tecto et qui in agro, et uxore 
Loth; ex libro II Quaestionum Evangeliorum.
Quid est quod dicit Dominus: Qui fuerit in tecto, et vasa ejus in domo, 
non descendat tollere illa? In tecto est, qui excedens carnalia, tanquam 
in aura libera spiritaliter vivit. Vasa ejus in domo sunt sensus carnales, 
quibus ad investigandam veritatem quae intellectu capitur multi utentes, 
penitus erraverunt. Hujus ergo spiritalis viri jam vasa ista vacant in 
domo, quia mente corpori supereminens, per aciem intelligentiae tanquam 
in tecto positus, perspicuitate sapientiae veluti coelo apertissimo fruitur. 
Caveat ergo iste, ne in die tribulationis rursus vita carnali, quae per 
sensus corporis pascitur, delectatus, ad vasa hujusmodi tollenda descendat. 
Quid est
quod dictum est: Similiter et qui in agro fuerit, non redeat retro? qui 
operatur in Ecclesia et, sicut Paulus et Apollo, plantat et rigat, non 
respiciat spem saecularem cui renuntiavit. Quid significavit uxor Loth? 
eos qui in tribulatione retro respiciunt, et se a spe divinae promissionis 
avertunt: et ideo statua salis facta est, ut admonendo homines ne hoc faciant, 
tanquam condiat cor eorum, ne sint fatui.
          CAPUT CLXXXVII. De duobus in lecto, et duabus molentibus, et 
duobus in agro.
Qui sunt illa nocte duo in lecto, et duae molentes in unum, et duo in agro, 
de quibus omnibus binis singuli assumentur et singuli relinquentur? Tria 
genera
hominum hic videntur significari: Unum eorum qui otium et quietem eligunt, 
neque negotiis saecularibus, neque negotiis ecclesiasticis occupati; quae 
illorum quies lecti nomine significata est: alterum eorum qui in plebibus 
constituti reguntur a doctioribus, agentes ea quae sunt hujus saeculi, 
quos et feminarum nomine significavit, quia consiliis, ut dixi, peritorum 
regi eos [eis] expedit, et molentes dixit, propter temporalium negotiorum 
orbem atque circuitum, quas tamen in unum molentes dixit, in quantum de 
ipsis rebus et negotiis suis praebent usibus Ecclesiae: tertium eorum qui 
operantur in Ecclesiae ministerio tanquam in agro Dei, de qua agricultura 
Apostolus loquitur. In his ergo tribus generibus bina sunt rursus genera 
hominum in singulis,
et pro robore suarum virium discernuntur. Cum enim omnes ad Ecclesiae membra 
pertinere videantur, adveniente tamen tentatione tribulationis, et ex illis 
qui sunt in otio, et ex illis qui sunt in negotiis saeculi, et ex illis 
qui Deo ministrant in Ecclesia, alii qui [aliqui] permanent, alii qui [aliqui] 
cadunt. Qui permanent assumuntur, qui cadunt relinquuntur; ergo unus assumetur, 
et unus relinquetur, non quasi de duobus hominibus dictum est, sed de duobus 
generibus affectionum, in singulis generibus trium professionum. In illa 
ergo nocte dixit, in illa tribulatione, ad ipsa tria genera quae assumuntur 
arbitror pertinere, etiam tria illa nomina virorum sanctorum, quos solos 
liberaturos Ezechiel propheta pronuntiat, Noe Daniel et Job.
Videtur enim Noe pertinere ad eos per quos Ecclesia regitur, sicut per 
illum in aquis arca gubernata est quae figuram gestabat Ecclesiae. Daniel 
autem qui elegit caelibem vitam, id est, nuptias terrenas contempsit, ut, 
sicut dicit Apostolus, Sine sollicitudine viveret, cogitans quae sunt Dei, 
genus eorum significat qui sunt in otio, sed tamen fortissimi in tentationibus, 
ut possint assumi. Job autem quia et uxorem habuit, et filios, et amplas 
terrenarum rerum copias, ad illud genus pertinet cui molendinum deputatum 
est, sed tamen ut sint fortissimi in tentationibus, sicut ille fuit: non 
enim aliter assumi poterunt [potuerunt]. Nec puto alia esse genera hominum 
quibus constat Ecclesia, quam ista tria, habentia binas differentias, propter 
assumptionem et
relictionem, quamvis in singulis multae studiorum voluntatumque diversitates, 
ad concordiam tamen unitatemque concurrentes possint inveniri.
          CAPUT CLXXXVIII. De judice iniquo quem vidua interpellabat; ex 
libro Quaestionum Evangeliorum.
Quid est quod ad semper orandum et non deficiendum de judice iniquo voluit 
parabolam ponere, qui, cum Deum non timeret et hominem non revereretur, 
viduae tamen assiduis interpellationibus cessit, ut eam vindicaret ne sibi 
ab illa taedium fieret? nam hoc est quod ait, Ne veniens suggillet me. 
Quoniam parabolas Dominus aut secundum similitudinem aliquam ponit, sicut 
de servo illo, cui Dominus dimisit
quod ratione reddita debere inventus est, et ipse conservo suo dilationem 
saltem dare noluit; et de feneratore, qui, cum duobus debitoribus donasset 
quod debebant, ab eo plus dilectus est cui plus donavit; et de homine qui 
habebat duos filios, majorem in agro sibi propinquantem, minorem autem 
in longinquo luxuriantem; et innumerabilia hujusmodi. De his enim in quantum 
similia sunt, ducitur intellectus ejus rei cui adhibentur [ad mysterium] 
insinuandae aut requirendae [veritatis]: aut ex ipsa dissimilitudine aliquid 
probat, veluti est illud, quod si fenum agri quod hodie est, et cras in 
clibanum mittitur, Deus sic vestit, quanto magis vos modicae fidei? Ad 
hoc genus pertinet etiam illud, quod de servo ait cui dominus denuntiaverat 
ut a villicatu removeretur:
fraudem quippe ille fecit domino suo, ut, falsatis chirographis, debitoribus 
ejus quantum commodum visum est relaxaret. Neque ullo modo nos Dominus 
ut sibi fraudem faciamus hortatur, sed si qui fraudando sibi providit in 
posterum, laudatum eum dicit a Domino, quanto majore alacritate sibi providere 
debent in aeternam vitam quibus ut juste operentur jubetur amicos facere 
de mammona iniquitatis, quod suo loco expositum est. Ad hoc genus pertinet 
et ille qui, non propter amicitiam, sed ut taedio careret, jam dormiens 
excitatur, ut tres panes commodet amico suo. Si enim ille molestia compulsus 
dedit, quanto magis Deus, qui, suos servos diligens, ut petamus hortatur, 
dabit bona poscentibus se? Itaque illud superius genus his verbis adjungi 
potest,
Sicut illud ita et illud; hoc autem posterius his verbis: Si illud, quanto 
magis illud? aut si non illud, quanto minus illud? sed alicubi obscure, 
alicubi aperte ista ponuntur. Hic ergo iniquus judex, non ex similitudine, 
sed ex dissimilitudine adhibitus est, ut ostenderet Dominus quanto certiores 
esse debeant qui Deum perseveranter rogant fontem justitiae atque misericordiae 
(vel si quid excellentius dici aut audiri potest), cum apud iniquissimum 
judicem, usque ad effectum implendi desiderii, valuerit perseverantia deprecantis. 
Ipsa vero vidua potest habere similitudinem Ecclesiae, quod desolata videtur, 
donec veniat Dominus, qui tamen in secreto etiam nunc curam ejus gerit. 
Si autem movetur, cur electi Dei se vindicari deprecentur, quod etiam in 
Apocalypsi
Joannis de martyribus dicitur, cum apertissime moneamur ut pro nostris 
inimicis et persecutoribus oremus; intelligendum est eam vindictam esse 
justorum, ut omnes mali pereant: pereunt autem duobus modis, aut conversione 
ad justitiam, aut amissa per supplicium potestate, qua nunc adversus bonos, 
quandiu hoc ipsum bonis expedit, vel temporaliter aliquid valent. Itaque 
etiam si omnes homines converterentur ad Deum, inter quos sunt etiam inimici 
pro quibus jubemur orare, diabolus tamen, qui operatur in filiis diffidentiae, 
remaneret in saeculi fine damnandus: 3 quem finem justi cum venire desiderant, 
quamvis pro inimicis suis orent, tamen non absurde vindictam desiderare 
dicuntur.
          CAPUT CLXXXIX. De eo quod dictum est: Orate ne fiat fuga vestra 
hieme vel sabbato.
Orate ne fiat fuga vestra hieme, vel sabbato, id est, ne impedimento aliquo 
detineamini, quia et hieme imbribus, vel frigore, et sabbato, in quo proficisci 
non licebat, impediebatur quis ab itinere; vel aliud, ne in tristitia aut 
laetitia rerum temporalium quis inveniatur in die illa.
          CAPUT CXC. De camelo per foramen acus transituro; ex libro II 
Quaestionum Evangeliorum.
Quid est quod ait: Facilius est camelum per foramen acus transire, quam 
divitem intrare in regnum Dei? Divitem hic appellat cupidum rerum temporalium,
et de talibus superbientem. His divitibus contrarii sunt pauperes spiritu, 
quorum est regnum coelorum. Nam eo manifestatur omnes cupidos, etiamsi 
facultatibus hujus mundi careant, ad hoc genus divitum quod est reprehensum 
pertinere, quia postea dixerunt qui audiebant: Et quis poterit salvus fieri? 
cum incomparabiliter major turba pauperum, videlicet intelligentes in eo 
numero deputari etiam illos qui, quanquam talia non habeant, tamen habendi 
cupiditate rapiuntur. Sensus est autem, facilius Christum pati pro dilectoribus 
saeculi, quam dilectores saeculi ad Christum posse converti. Cameli autem 
nomine se intelligi voluit, quia humiliatus onera sustulit. In quo enim 
manifestius intelligitur quam in ipso quod scriptum est: Quanto magnus 
es, humilia te in
omnibus. Per acum autem punctiones significat, per punctiones dolores in 
passione susceptos. Foramen ergo acus dicit angustias passionis. Quod autem 
ait, Quae impossibilia sunt apud homines possibilia sunt apud Deum, non 
ita accipiendum est, quod cupidi et superbi, qui nomine illius divitis 
significati sunt, in regnum coelorum sint intraturi cum suis cupiditatibus 
et superbia, sed possibile est Deo ut per verbum ejus, sicut etiam factum 
esse et quotidie fieri videmus, a cupiditate temporalium ad charitatem 
aeternorum, et a perniciosa superbia ad humilitatem saluberrimam convertantur.
          CAPUT CXCI. De eo quod scriptum est de Domino: Finxit se longius 
ire, ubi multipliciter disputat pro veris significationibus contra mendacium; 
ex eodem libro II Quaestionum Evangeliorum.
De eo quod scriptum est de Domino, Finxit se longius ire, non ad mendacium 
pertinet; non enim omne quod fingimus mendacium est, sed quando id fingimus 
quod nihil significat, tunc est mendacium: cum autem fictio nostra refertur 
ad aliquam significationem, non est mendacium, sed aliqua figura veritatis, 
alioquin omnia quae a sapientibus et sanctis viris, vel etiam ab ipso Domino 
figurate dicta sunt, mendacia deputabuntur, quia secundum usitatum intellectum 
non subsistit veritas in talibus dictis. Non enim homo qui habuit duos 
filios, quorum minor, accepta parte patrimonii sui, profectus est in regionem
longinquam, et caetera quae in illa narratione contexuntur, ita dicuntur, 
tanquam vere fuerit quisquam homo qui hoc in filiis suis duobus aut passus 
sit, aut fecerit. Ficta sunt ergo ista ad rem quamdam significandam, tam 
longe alteque majorem, et tam incomparabiliter differentem, ut per illum 
fictum hominem Deus verus intelligatur. Sicut autem dicta, ita etiam facta 
finguntur sine mendacio ad aliquam rem significandam, unde est etiam illud 
ejusdem Domini, quod in fici arbore fructum quaesivit, eo tempore quo illa 
poma nondum essent. Non est enim dubium illam inquisitionem non fuisse 
veram; quivis enim hominum sciret, si non divinitate, vel tempore, poma 
illam arborem non habere. Fictio igitur quae ad aliquam veritatem refertur 
figura est; quae non
refertur, mendacium est. Quid ergo significat quod se ire Dominus longius 
finxit, cum comitaretur discipulis, exponens eis sanctas Scripturas, utrum 
ipse esset ignorantibus? quid putamus, nisi quia hospitalitatis officio 
ad suam cognitionem pervenire posse homines intimavit? ut cum longius ipse 
ab hominibus abscesserit super omnes coelos, tamen ita cum eis sit qui 
haec exhibent servis ejus, ut cum dicere coeperint: Domine, quando te vidimus 
hospitem et adduximus? tanquam eum scilicet qui longe abscesserat; respondeat 
ille: Cum uni ex minimis meis fecistis, mihi fecistis. Tenet ergo Christum, 
ne longius ab illo eat, quisquis catechizatus verbo in omnibus bonis ei 
qui se catechizat communicat, sicut Apostolus dicit: Communicet qui catechizatur 
verbo ei qui se
catechizat in omnibus bonis. Et alio loco, cum dixisset: Necessitatibus 
sanctorum communicantes, statim subjecit: Hospitalitatem sectantes. Et 
isti enim catechizati erant verbo, cum eis exponeret Scripturas, et quia 
hospitalitatem sectati sunt, eum quem in ipsa expositione Scripturarum 
non cognoverunt, in panis fractione cognoscunt. Non enim auditores legis 
justi sunt apud Deum, sed factores legis justificabuntur. Evangelista dicens: 
Ipse autem se finxit longius ire, etiam ipsum verbum posuit, quo mendaces 
nimium delectantur, ut impune mentiantur, quasi mendacium sit omne quod 
fingitur, cum veraciter aliud ex alio significandi causa tam multa fingantur. 
Si ergo nihil aliud significasset Jesus in eo quod longius se ire finxit, 
merito judicaretur esse mendacium.
Porro autem si bene intelligatur, et ad id quod voluit significare referatur, 
invenitur esse mysterium. Alioquin erunt cuncta mendacia quae propter quamdam 
rerum significandarum similitudinem, cum gesta non sint, tanquam gesta 
narrantur. Unde est illa de duobus unius hominis filiis, majore qui mansit 
apud patrem suum, et minore qui longe peregrinatus est, tam prolixa narratio. 
In quo genere fingendi humana etiam dicta vel facta irrationabilibus animantibus 
et rebus sensu carentibus homines addiderunt, ut ejusmodi fictis narrationibus, 
sed veracibus significationibus quod vellent commendatius intimarent. Nec 
apud auctores tantum saecularium litterarum, ut apud Horatium, mus loquitur 
muri, et mustela
vulpeculae: ut per narrationem fictam ad id quod agitur verax significat 
o referatur; unde et Aesopi tales fabulas ad eum finem relatas nullus tam 
ineruditus fuit, qui putaret appellanda mendacia; sed et in litteris quoque 
sacris, sicut in libro Judicum, ligna sibi regem requirunt, et loquuntur 
ad oleam, et ad ficum, et ad vitem, et ad rubum: quod totum utique fingitur, 
ut ad rem quae intenditur ficta quidem narratione, non mendaci tamen, sed 
veraci significatione veniatur. Haec dixi propter quod scriptum est de 
Jesu, Et ipse finxit se longius ire, ne quisquam ex hoc verbo, sicut Priscillianistae, 
licitum volens habere mendacium, insuper etiam Christum contendat fuisse 
mendacem. Quisquis autem vult intelligere illud fingendo, quid praefiguraverit, 
attendat
quid agendo perfecerit. Longius namque postea profectus super omnes coelos, 
non tamen deseruit discipulos suos. Propter hoc significandum futurum divinitus 
factum, ad praesens illud est humanitus fictum, 4 et ideo significatio 
verax in illa est fictione praemissa, quia in hac profectione illius est 
significationis veritas subsecuta. Ille igitur contendat Christum mentitum 
esse fingendo, qui negat eum quod significavit implevisse faciendo. Non 
est ergo mendacium cum silendo absconditur verum, sed cum loquendo promitur 
falsum. Jacob autem quod matre fecit auctore, ut patrem fallere videretur, 
si diligenter et fideliter attendatur, non est mendacium, sed mysterium: 
quae si mendacia dixerimus, omnes etiam parabolae ac figurae significandarum 
quarumque
rerum, quae non ad proprietatem accipiendae sunt, sed in eis aliud ex alio 
est intelligendum, dicentur esse mendacia, quod absit omnino. Nam qui hoc 
putat tropicis etiam tam multis locutionibus omnibus potest hanc importare 
calumniam, ita ut et ipsa quae appellatur μεταφορά, hoc est, de re propria 
ad rem non propriam verbi alicujus usurpata translatio, posset ista ratione 
mendacium nuncupari. Cum enim dicimus fluctuare segetes, gemmare vites, 
floridam juventutem, niveam canitiem, proculdubio, fluctus, gemmas, florem, 
nivem, quia in his rebus non invenimus in quas haec verba aliunde transtulimus, 
ab istis mendacia putabuntur. Et petra Christus, et cor lapideum Judaeorum. 
Item leo Christus, et leo diabolus, et innumerabilia talia dicentur esse
mendacia. Quid quod haec tropica locutio usque ad eam pervenit quae appellatur 
ἀντίφρασις, ut dicatur abundare quod non est, dicatur dulce quod acidum 
est, lucus quod non luceat, parcae quod non parcant? unde illud est in 
Scripturis sanctis: Si non in faciem benedixerit tibi, quod diabolus ait 
Domino, de sancto Job, et intelligitur maledixerit, quo verbo et Nabuthei 
fictum crimen a calumniantibus nominatum est. Dictum est enim quod benedixerit 
regi, hoc est, maledixerit. Hi omnes modi locutionum mendacia putabuntur, 
si locutio, vel actio figurata, in mendacio deputabitur. Si autem non est 
mendacium, quando ad intelligentiam veritatis aliud ex alio significantia 
referuntur, profecto non solum
id quod fecit aut dixit Jacob patri ut benediceretur, sed neque illud quod 
Joseph velut illudendis locutus est fratribus, nec quod David simulavit 
insaniam, nec caetera hujusmodi mendacia judicanda sunt, sed locutiones 
actionesque propheticae, ad ea quae vera sunt intelligenda referendae: 
quae propterea figuratis velut amictibus obteguntur, ut sensum pie quaerentis 
exerceant, et ne nuda ac prompta vilescant. Quamvis quae aliis locis aperte 
ac manifeste dicta didicimus, cum ea ipsa de abditis eruuntur, quodammodo 
in nostra cogitatione renovantur, et renovata dulcescunt, nec invidentur 
discentibus quod his modis obscurantur, sed commendantur magis, ut quasi 
subtracta desiderentur ardentius, et inveniantur desiderata jucundius: 
tamen vera non falsa dicuntur,
quoniam vera non falsa significantur, seu verbo, seu facto. Quae significantur 
enim utique ipsa dicuntur: putantur autem mendacia quoniam non ea quae 
vera significantur dicta intelliguntur, sed ea quae falsa sunt dicta esse 
creduntur. Hoc ut exemplis fiat planius, id ipsum quod Jacob fecit attende. 
Haedinis certe pellibus membra contexit: si causam proximam requiramus, 
mentitum putabimus, hoc enim fecit ut putaretur esse qui non erat. Si autem 
hoc factum ad illud propter quod significandum revera factum est referatur, 
per haedinas pelles peccata, per eum vero qui eis se operuit ille significatus 
est qui non sua, sed aliena peccata portavit. Verax ergo significatio nullo 
modo mendacium recte dici potest. Ut autem in facto ita et in verbo. Nam
cum ei pater dixisset: Quis es tu, fili? ille respondit: Ego sum Esau primogenitus 
tuus. Hoc si referatur ad illos duos geminos, mendacium videbitur, si autem 
illud propter quod significandum ista gesta dictaque conscripta sunt, ille 
est hic intelligendus in pore suo, quod est ejus Ecclesia, qui de hac re 
loquens ait: Cum videritis Abraham et Isaac et Jacob et omnes prophetas 
in regno Dei, vos autem expelli foras, et venient ab oriente, et occidente, 
et aquilone, et austro, et accumbent in regno Dei: et ecce sunt novissimi 
qui erant primi, et sunt primi qui erant novissimi. Sic enim quodammodo 
minor majoris primatum frater abstulit, atque in se transtulit fratris. 
Cum igitur tam vera tamque veraciter significentur, quid hic debet putari 
factum dictumve
mendaciter? Cum enim quae significantur, non utique non sunt in veritate, 
sed sunt seu praeterita, seu praesentia, seu futura, proculdubio vera significatio 
est nullumque mendacium. Sed aliquanto commendatius oportet ut dicam cur 
ista mihi videatur tripartita ratio disputandi adversus eos qui patronas 
mendaciis suis Scripturas volunt adhibere divinas, ut prius ostendamus 
nonnulla quae ibi putantur esse, mendacia non esse, quod putantur, si recte 
intelligantur; deinde si qua ibi mendacia manifesta sunt, imitanda non 
esse; tertio contra omnes omnium opiniones, quibus videtur ad viri boni 
officium pertinere aliquando mentiri, omnimodo tenendum in doctrina religionis 
nullo modo esse mentiendum,
quandoquidem illa Petri et Barnabae simulatio, qua gentes judaizare cogebant, 
merito reprehensa atque correpta [correcta] est, et ne tunc noceret, et 
ne posteris ad imitandum valeret. Cum enim vidisset apostolus Paulus, quia 
non recte ingrediuntur ad veritatem Evangelii, dixit Petro coram omnibus: 
Si tu cum sis Judaeus, gentiliter et non judaice vivis, quomodo gentes 
cogis jndaizare? Id autem quod ipse fecit, ut quasdam observationes legitimas 
Judaica consuetudine retinendo et agendo non se inimicum legi prophetisque 
monstraret, absit ut mendaciter eum fecisse credamus. De hac quippe re 
satis est ejus nota sententia, qua fuerat constitutum nec judaeos qui tunc 
in Christum credebant prohibendos esse a paternis traditionibus, nec ad 
eas gentiles,
cum Christiani fierent, esse cogendos, ut illa sacramenta quae divinitus 
praecepta esse constaret non tanquam sacrilegia fugerentur, nec tamen putarentur 
sic necessaria, jam Novo Testamento revelato, tanquam sine his quicunque 
converterentur ad Deum salvi esse non possent. Erant enim qui hoc putabant 
atque praedicabant, quamvis jam recepto Christi Evangelio, et eis simulate 
consenserant Petrus et Barnabas: ideoque cogebant gentes judaizare. Id 
erat enim cogere, sic ea necessaria praedicare, tanquam et recepto Evangelio 
nulla sine illis salus esset in Christo. Hoc error quorumdam putabat, hoc 
timor Petri simulabat, hoc libertas Pauli redarguebat. Quod ergo ait, Omnibus 
omnia factus sum, ut omnes lucrifacerem, compatiendo id fecit, non mentiendo.
Fit enim quisque tanquam ille cui vult subvenire, quando tanta misericordia 
subvenit, quanta sibi subveniri vellet si esset ipse in eadem miseria constitutus. 
Itaque fit, tanquam ille, non quia fallit illum, sed quia se cogitat sicut 
illum. Unde illud est ejus apostoli quod jam supra commemoravi: Fratres, 
si praeoccupatus 5 fuerit homo in aliquo delicto, vos qui spiritales estis 
instruite hujusmodi in Spiritu mansuetudinis, intendens te ipsum, ne et 
tu tenteris. Nam si propterea, quia dixit: Factus sum Judaeis tanquam Judaeus, 
et his qui sub lege erant tanquam sub lege, ideo putandus est mendaciter 
suscepisse legis veteris sacramenta, debuit et Gentium idololatriam eodem 
modo mentiendo suscipere, quia dixit: Etiam his qui sine lege erant tanquam
sine lege se factum, ut eos lucrifaceret. Quod utique non fecit, non enim 
alicubi sacrificavit idolis aut adoravit ulla figmenta, ac non potius libere, 
tanquam martyr Christi, detestanda et vitanda monstravit. Mendacium est 
quippe falsa significatio cum voluntate fallendi: non est autem falsa significatio, 
ubi et si aliud ex alio significatur, verum est tamen quod significatur, 
si recte intelligatur. Sunt quaedam ejusmodi etiam Salvatoris in Evangelio, 
quia et ipse Dominus prophetarum propheta esse dignatus est. Talia sunt 
illa ubi de muliere quae fluxum sanguinis patiebatur ait: Quis me tetigit? 
et de Lazaro: Ubi posuistis eum? Sic quippe interrogavit, quasi nesciens 
quod utique sciebat, ac per hoc nescire se
finxit, ut aliquid aliud illa velut ignorantia sua significaret. Quae significatio, 
quoniam verax erat, mendacium profecto non erat. Eos namque significabant, 
sive illa sanguinis fluxum patiens, sive ille mortuus quatriduanus, quos 
etiam qui cuncta quodammodo sciebat nesciebat. Nam et illa typum gerebat 
plebis gentium, unde praemissa fuerat prophetia: Populus quem non cognovi 
servivit mihi. Et Lazarus remotus a viventibus tanquam ibi jacebat per 
significativam similitudinem, ubi ille cujus vox est: Projectus sum a facie 
oculorum tuorum. Et ideo tanquam nesciretur a Christo, et illa quae fuerit, 
et iste ubi positus fuerit, verbis interrogantis est figuratum, et omne 
vitatum veraci significatione mendacium.
          CAPUT CXCII. De mendacii generibus octo; ex libro de Mendacio.
Primum genus est capitale mendacium longeque fugiendum, quod fit in doctrina 
religionis, ad quod mendacium nulla conditione quisquam debet adduci. Secundum, 
ut aliquem laedat injuste, quod tale est ut et nulli prosit, et obsit alicui. 
Tertium, quod ita prodest alteri, ut obsit alteri, quamvis non ad immunditiam 
obsit corporalem. Quartum, quod fit sola mentiendi fallendique libidine, 
quod verum [merum] mendacium est. Quintum, quod fit placendi cupiditate 
de suavi eloquio. His omnibus penitus et vitatis atque rejectis, sequitur 
sextum genus, quod et nulli obest, et prodest alicui, velut si quispiam 
pecuniam alicujus injuste tollendam, sciens ubi sit, nescire se mentiatur. 
Septimum, quod et nulli obest, et prodest
alicui, velut si nolens hominem ad mortem quaesitum prodere, mentiatur 
non solum justum atque innocentem, sed et reum quia Christianae disciplinae 
sit ut neque de cujusquam correptione desperetur, neque cuiquam poenitendi 
aditus intercludatur. De quibus duobus generibus quae solent habere magnam 
controversiam, satis tractavimus, et quid nobis placeret ostendimus, ut 
suscipiendis incommoditatibus quae honeste ac fortiter tolerantur, haec 
quoque genera devitentur a fortibus, et fidelibus, et veracibus viris ac 
feminis. Non ergo mentiendum quaerenti ubi sit qui se fidei cujuspiam commiserit, 
sed fortius respondendum: Nec prodam, nec mentiar. Fecit hoc episcopus 
quondam Tagastensis Ecclesiae, Firmus nomine, firmior voluntate. Nam cum 
ab eo quaereretur
homo jussu imperatoris, per apparitores ab eo missos, quem ad se confugientem 
diligentia quanta poterat occultabat, respondit quaerentibus nec mentiri 
se posse, nec hominem prodere, passusque tam multa tormenta corporis (nondum 
enim erant imperatores Christiani), permansit in sententia. Deinde ad imperatorem 
ductus usque adeo miserabilis apparuit, ut ipse homini quem servabat indulgentiam 
sine ulla difficultate impetraret. Quid hoc fieri potest fortius atque 
constantius? Octavum est genus mendacii quod et nulli obest, et ad hoc 
prodest, ut ab immunditia corporali aliquem tueatur. Non igitur mentiendum 
in doctrina pietatis, magnum enim scelus est, et primum genus detestabilis 
mendacii; non est
mentiendum secundo genere, quia nulli facienda est injuria; non est mentiendum 
tertio genere, quia nulli cum alterius injuria consulendum est; non est 
mentiendum quarto genere, propter mendacii libidinem, quae per se ipsam 
vitiosa est; non est mentiendum quinto genere, quia nec ipsa veritas fine 
placendi hominibus enuntianda est, quanto minus mendacium quod per seipsum, 
quia mendacium est, utique turpe est? Non est mentiendum sexto genere, 
neque enim recte etiam testimonii veritas pro cujusquam temporali commodo 
ac salute corrumpitur. Ad sempiternam vero salutem nullus ducendus est 
opitulante mendacio; non enim malis convertentium moribus ad bonos mores 
convertendus est, quia si erga illum faciendum est, debet etiam ipse conversus
facere ergo alios, atque ita non ad bonos, sed ad malos mores convertetur, 
cum hoc ei praebetur imitandum converso, quod ei praestitum est convertendo. 
Neque septimo genere mentiendum est, non enim cujusquam commoditas aut 
salus temporalis perficiendae fidei praeferenda est; nec si quisquam in 
recte factis nostris tam male movetur, ut fiat etiam animo deterior, longeque 
pietate remotior, propterea recte facta deserenda sunt, cum id nobis praecipue 
tenendum sit, quo vocare atque invitare debemus quos sicut nosmetipsos 
diligimus, fortissimoque animo bibenda est apostolica illa sententia: Aliis 
quidem sumus odor vitae in vitam, aliis odor mortis in mortem, et: Ad haec 
quis idoneus? Nec octavo genere mentiendum est, quia et in bonis castitas 
animi pudicitia
corporis, et in malis id quod ipsi facimus eo quod fieri sinimus majus 
est. In his autem octo generibus, tanto quisque minus peccat cum mentitur, 
quanto emergit ad octavum; tanto amplius, quanto mergit ad primum. Quisquis 
autem esse aliquod genus mendacii quod peccatum non sit putaverit, decipiet 
se ipsum turpiter, cum honestum se deceptorem arbitratur aliorum.
          CAPUT CXCIII. Contra eos qui ad mentiendum velut patrocinantia 
sibi de Scripturis exempla proponunt; ex libro contra Mendacium ad Consentium.
Quando nobis de Scripturis sanctis mentiendi ponuntur exempla, aut mendacia 
non sunt, sed putantur esse dum non intelliguntur; aut si mendacia
sunt, imitanda non sunt, quia justa esse non possunt. Sed quod scriptum 
est, bene Deum fecisse cum Haebraeis obstetricibus, et cum Rahab Jerichontina 
meretrice, non ideo factum est, quia mentitae sunt, sed quia in homines 
Dei misericordes fuerunt. Non est itaque in eis remunerata fallacia, sed 
benevolentia, benignitas mentis, non iniquitas mentientis. Sicut enim mirum 
absurdumque non esset, si alio prius tempore commissa ab eis opera mala 
Deus 6 propter posteriora opera bona vellet ignoscere: ita mirandum non 
est, quod, uno tempore, in una causa, Deus utrumque conspiciens, id est 
factum misericorditer factumque fallaciter, et bonum remuneravit, et propter 
hoc bonum illud malum ignovit. Si enim
peccata quae, propter carnis concupiscentiam, non propter misericordiam 
fiunt, propter posteriora tempora misericordiae dimittuntur, cur non merito, 
quae propter ipsam misericordiam committuntur? gravius est enim peccatum 
quod animo nocentis, quam quod animos subvenientis efficitur. Ac per hoc 
si illud deletur opere misericordiae postea subsequente, cur hoc quod est 
levius non deleatur ipsa hominis misericordia, et praecedente ut peccet, 
et comitante cum peccat? Ita quidem videri potest; verumtamen aliud est 
dicere, peccare quidem non debuisse; sed opera misericordiae faciam, quibus 
deleam quod ante peccavi, et aliud est dicere, peccare debeo, quia non 
possum aliter misereri: aliud est, inquam, dicere, quia jam peccavimus 
benefaciamus: et aliud
est dicere, peccemus ut benefaciamus. Ibi dicitur, faciamus bona, quia 
fecimus mala; hic autem, faciamus mala ut veniant bona, ac per hoc ibi 
exhaurienda est sententia peccati, hic cavenda est doctrina peccati.
          CAPUT CXCIV. Contra diversos qui variis modis sua nituntur excusare 
peccata, quae nulla impunita esse posse confirmat; ex sermone de Continentia.
Ut spiritu nostro opera carnis mortificemus, spiritu Dei agimtur, qui dat 
continentiam qua frenemus, domemus, vincamus concupiscentiam. In hoc tam 
magno praelio in quo vivit homo sub gratia, et cum bene pugnat adjutus 
exsultat in Domino cum tremore: non desunt tamen, etiam strenuis bellatoribus, 
et operum carnis quamvis invictis mortificatoribus,
aliqua vulnera peccatorum, propter quae sananda quotidie veraciter dicant: 
Dimitte nobis debita nostra; contra eadem vitia et contra diabolum principem 
regemque vitiorum, multo vigilantius et acrius ipsa oratione certantes, 
ne valeant aliquid mortiferae suggestiones ejus, quibus instigat insuper 
peccatorem ad sua excusanda, potius quam accusanda peccata; ac sic illa 
vulnera, non modo non sanentur, verum etiam etsi mortifera non erant, graviter 
et lethaliter infigantur. Et hic ergo cautiore opus est continentia, qua 
cohibeatur superbi hominis appetitus, quo placet sibi, et non vult culpabilis 
inveniri, dedignaturque cum peccat convinci quod ipse peccaverit, non salubri 
humilitate suscipiens accusationem sui, sed excusationem potius
ruinosa elatione conquirens. Ad hanc superbiam coercendam, continentiam 
petivit a Domino ille, cujus superius verba jam posui, et sicut potui commendavi; 
namque cum dixisset: Pone, Domine, custodiam ori meo, et ostium continentiae 
circum labia mea, ne declinet cor meum in verba maligna: unde hoc diceret, 
evidentius explicans: Ad excusandas, inquit, excusationes in peccatis. 
Quid enim malignius his verbis, quibus malus malum se negat, etiam de malo 
opere convictus, quod negare non valeat? et quoniam factum non potest tegere, 
nec benefactum potest dicere, et a se factum videt patere; quaerit in aliud 
referre quod fecit, tanquam inde possit auferre quod meruit, nolens esse 
se reum,
addit potius ad reatum, et sua excusando, non accusando peccata, ignorat 
non se poenam removere, sed veniam. Apud homines enim judices quoniam falli 
possunt, quacumque velut purgare fallacia quod perperam factum est, prodesse 
aliquid videtur ad tempus: apud Deum autem, qui falli non potest, non est 
adhibenda fallax defensio, sed verax confessio peccatorum, et alii quidem 
qui sua consuevere excusare peccata, fato se ad peccandum queruntur impelli, 
tanquam hoc decreverint sidera, et coelum prius talia decernendo peccaverit 
[peccare], ut homo postea talia committendo peccaret. Alii Fortunae malunt 
imputare quod peccant, quoniam fortuitis casibus agitari putant, nec tamen 
hoc se fortuita temeritate, sed perspecta ratione sapere atque asseverare
contendunt. Qualis ergo dementia est, disputationes suas rationi tribuere, 
et actiones suas casibus subjugare? Alii totum quod male faciunt in diabolum 
referunt, nec volunt cum illo habere vel partem, cum illum sibi occultis 
suggestionibus mala suasisse suspicari possint, se autem illis suggestionibus 
undecumque fuerint consensisse, dubitare non possint. Sunt etiam qui excusationem 
suam extendunt, in accusationem Dei, divino judicio miseri, suo autem furore 
blasphemi; etenim adversus eum [ex] contrario principio inducunt mali substantiam 
rebellantem, cui non potuisset resistere, nisi substantiae naturaeque suae 
partem, eidem rebellanti contaminandam corrumpendamque miscuisset, et tunc 
se peccare dicunt, quando natura mali praevalet naturae Dei. Haec
Manichaeorum est immundissima insania, quorum machinamenta diabolica facillime 
veritas indubitata subvertit, quae Dei naturam incontaminabilem atque incorruptibilem 
confitetur. Quid autem flagitiosae contaminationis et corruptionis [de] 
istis merito non creditur, a quibus Deus, qui summe atque incomparabiliter 
bonus est, contaminabilis et corruptibilis creditur? Sunt et qui eo modo 
in excusatione peccatorum suorum accusant Deum, ut dicant ei placere peccata: 
Nam si displicerent, inquiunt, nullo modo ea fieri omnipotentissima utique 
potestate permitteret; quasivero, peccata Deus impunita esse permiserit 
etiam in eis, quos a supplicio sempiterno remissione liberat peccatorum. 
Nullus quippe debitae gravioris poenae accipit veniam, nisi qualemcumque
et si longe minorem quam debebat solverit poenam; atque ita impertitur 
largitas misericordiae, ut non relinquatur etiam justitia disciplinae. 
Nam et peccatum quod inultum videtur, habet pedisequam poenam suam, ut 
nemo de admisso, aut amaritudine doleat, aut caecitate non doleat. Sicut 
ergo tu dicis: Cur permittat ista, si displicent? Ita ego dico: Cur punit 
ista, si placent? Ac per hoc sicut ego confiteor, quod omnino ista non 
fierent, nisi ab omnipotente permitterentur; ita tu confitere, facienda 
non esse quae a justo puniuntur, ut non faciendo quae punit, mereamur ab 
eo discere, cur permittit esse quae puniat. Perfectorum est enim, sicut 
scriptum est, solidus cibus, in quo hi qui bene profecere, jam
intelligunt ad omnipotentiam Dei potius id pertinuisse, ut ex libero arbitrio, 
voluntatis venientia mala esse permitteret. Jam [tanta] quippe est omnipotens 
bonitas ejus, ut etiam de malis facere possit bona, sive ignoscendo, sive 
sanando, sive ad utilitates piorum coaptando, atque vertendo, sive etiam 
justissime vindicando. Omnia namque ista bona sunt, et Deo bono atque omnipotenti 
dignissima; nec tamen fiunt nisi de malis. Quid igitur melius, quid omnipotentius 
eo, qui cum male nihil faciat, bene etiam de malis facit? Clamantes ad 
eum qui male fecere, Dimitte nobis debita nostra, exaudit, ignoscit. Nocuerunt 
sua mala peccantibus, subvenit eorum medeturque languoribus, saeviunt suorum 
hostes, de illorum saevitia facit martyres. Postremo
etiam condemnat eos, quos damnatione judicat dignos (sua licet illi mala 
patiuntur [patiantur]), tamen facit ille quod bonum est. Non potest enim 
bonum non esse, quod justum est. Et utique sicut injustum est peccatum, 
ita justum est peccati supplicium. Non autem potestas Deo defuit talem 
facere hominem, qui peccare non posset, sed 7 maluit eum talem facere, 
cui adjaceret peccare si vellet, non peccare si nollet: hoc prohibens, 
illud praecipiens, ut prius illic [esset illi] et bonum meritum non peccare, 
et postea justum praemium non posse peccare. Nam etiam tales sanctos suos 
in fine facturus est, qui omnino peccare non possint. Tales habet quippe 
etiam nunc angelos suos, quos in illo sic amamus, ut de nullo eorum ne 
peccando fiat diabolus formidemus;
quod de nemine homine justo, in hujus vitae mortalitate praesumimus, tales 
autem omnes futuros, in illius vitae immortalitate confidimus. Omnipotens 
enim Deus, qui operatur bona, etiam de nostris malis, qualia dabit bona, 
cum liberaverit ab omnibus malis?
          CAPUT CXCV. De eo quod ait Apostolus, mente servio legi Dei, 
etc.; ex eodem sermone de Continentia.
Apostolus non ait: Unusquisque autem tentatur a concupiscentia, sed addidit, 
sua: ut qui hoc audit, intelligat, quomodo clamare debeat, Ego dixi: Domine, 
miserere mei, sana animam meam, quoniam peccavi tibi. Non enim sanatione 
indiguisset, nisi peccando se ipsa vitiasset, ut adversus eam caro
sua concupisceret, id est ipsa sibimet ipsi, ex ea parte qua in carne infirmata 
est, repugnaret. Caro enim nihil nisi per animam concupiscit, sed concupiscere 
caro adversus Spiritum dicitur: quando anima carnali concupiscentia spiritu 
reluctatur, totum hoc nos sumus; et caro ipsa, quae discedente anima moritur, 
nostra pars infima est, non fugienda dimittitur, sed recipienda reponitur 
[deponitur], nec recepta ulterius relinquetur. Seminatur enim corpus animale, 
surgit corpus spiritale. Tunc jam caro nihil concupiscit adversus spiritum, 
quando et ipsa spiritalis vocabitur, quoniam spiritui non solum sine ulla 
repugnantia, verum etiam sine ulla corporalis alimenti indigentia, in aeternum 
vivificanda subdetur.
Haec igitur duo, quae nunc invicem adversantur in nobis, quoniam in utraque 
nos sumus, ut concordent oremus et agamus. Non enim alterum eorum putare 
debemus inimicum, sed vitium, quo caro concupiscit adversus spiritum: quod 
sanatum nec ipsum erit, et substantia utraque salva erit, et inter utramque 
nulla pugna erit. Audiamus Apostolum: Scio, inquit, quia non habitat in 
me, hoc est, in carne mea bonum. Hoc utique ait, quia vitium carnis in 
re bona non est bonum: quod cum esse destiterit, caro erit, sed jam vitiata, 
vel vitiosa, non erit; quam tamen ad nostram pertinere naturam idem doctor 
ostendit prius, dicendo: scio quia non habitat in me, quod ut exponeret 
addidit, hoc est, in carno mea bonum: se itaque dicit esse carnem suam, 
non
ergo ipsa est inimica nostra, et quando ejus vitiis resistitur, ipsa amatur, 
quia ipsa curatur. Nemo enim unquam carnem suam odio habet; sicut ipse 
Apostolus dicit, et alio loco ait: Igitur ipse ego mente servio legi Dei, 
carne autem legi peccati. Audiant qui aures habent; igitur ipse ego, ego 
mente, ego carne, sed mente servio legi Dei; carne autem legi peccati. 
Quomodo [autem] carne legi peccati? nunquid concupiscentiae consentiendo 
carnali? Absit; sed motus desideriorum illic habendo, quos habere nolebat, 
et tamen habebat; sed eis non consentiendo, mente serviebat legi Dei, et 
tenebat membra ne fierent arma peccati. Sunt ergo in nobis desideria mala, 
quibus non consentiendo non vivimus male. Sunt in nobis concupiscentiae 
peccatorum, quibus
non obediendo non perficimus malum, sed eas habendo nondum perficimus bonum. 
Utrumque ostendit Apostolus, nec bonum hic perfici ubi malum sic concupiscitur, 
nec malum hic perficiendo [perfici quando] tali concupiscentiae non obeditur. 
Illud quippe ostendit ubi ait: Velle adjacet mihi, perficere autem bonum, 
non; hoc vero ubi ait: Spiritu ambulate, et concupiscentias carnis non 
perficeretis [et desideria carnis ne perfeceritis]; neque enim ibi dicit, 
non sibi adjacere facere bonum, sed perficere; neque hic dicit, concupiscentias 
carnis ne habueritis, sed ne perfeceretis. Fiunt itaque in nobis concupiscentiae 
malae, quando hic [id] quod non licet libet, sed non perficiuntur, cum 
legi Dei mente serviente, libidines continentur; et bonum fit cum id quod 
male libet,
vincente bona delectatione, non fit; sed boni perfectio non impletur, quandiu 
legi peccati carne serviente libido illicit, et, quamvis contineatur, tamen 
movetur. Non enim opus esset, ut contineretur, nisi moveretur. Erit quandoque 
etiam perfectio boni, quando consumptio mali: illud summum, hoc erit nullum. 
Quod si in ista mortalitate sperandum putamus, fallimur. Tunc enim erit, 
quando mors non erit, et ibi erit, ubi vita aeterna erit. Illo enim saeculo 
[In illo enim saeculo], et in illo regno erit bonum summum, et malum nullum, 
quando erit et ibi [ubi erit] sapientiae amor summus, continentiae labor 
nullus.
          CAPUT CXCVI. Utrum aliud sit anima, aliud spiritus, an utroque 
nomine res una vocetur? Ex libro de Origine animae ad Victorem Vincentium.
Restat ostendere quemadmodum, quamvis et proprie dicatur spiritus, non 
universa anima, sed aliquid ipsius, sicut Apostolus dicit: Et integer spiritus 
vester, et anima, et corpus. Vel illud multo expressius in libro Job: Absolvisti 
animam meam a spiritu meo; tamen et universa appellatur anima hoc nomine; 
quamvis multo magis haec quaestio nominum videatur esse, non rerum. Cum 
enim constet esse aliquid in anima, quod proprie spiritus nominetur, quo 
excepto, proprie nominatur et anima, jam de rebus ipsis nulla contentio 
est; praesertim quia illud
etiam dico ego, proprie vocari spiritum, quod et tu dicis, id est quo ratiocinamur 
et intelligimus quando ita distincte ista dicuntur, quemadmodum Apostolus 
ait: Et integer spiritus vester, et anima, et corpus. Hunc autem spiritum, 
etiam mentem videtur appellare, cum dicit: Mente servio legi Dei, carne 
autem legi peccati. Nam ipsa sententia est: Et caro concupiscit adversus 
spiritum, spiritus autem adversus carnem. Ut quod ibi dixit [dicit] mente, 
hoc intelligatur hic spiritum dicere. Non sicut tu existimas universam 
mentem vocari, quae constat ex anima et spiritu, quod ubi legeris nescio. 
Mentem quippe nostram, nisi rationale et intellectuale nostrum dicere non 
solemus: ac per hoc quod ait quidem Apostolus: renovamini spiritu mentis 
vestrae, quid aliud
dixit [dicit, nisi] quam renovamini mente vestra? Sic enim spiritus mentis 
nihil est aliud quam mens, quomodo corpus carnis nihil aliud potest esse 
quam caro: nam et hoc scriptum est: In exspoliatione corporis carnis ubi 
carnem corpus appellat, dicit sane et alio modo spiritum hominis, quem 
prorsus a mente discernit. Si enim oravero lingua, inquit, spiritus meus 
orat, mens autem mea sine fructu [infructuosa] est. Verum nunc non de isto 
spiritu loquimur qui est a mente distinctus. Habet iste suam eamdemque 
difficilem quaestionem; multis enim modis atque in diversis significationibus 
scripturae divinae spiritum nominant; sed de quo nunc agimus, quo ratiocinamur, 
intelligimus, sapimus, constat inter nos sic eum etiam proprie
spiritum nuncupari, ut non sit universa anima, sed aliquid ejus. Tamen 
animam etiam spiritum esse, si propterea negas, quia ejus intelligentia 
distincte dicitur spiritus; poteris negare universum 8 semen Jacob appellari 
Israel: quoniam, excepto Juda, etiam distincte appellatus est Israel, in 
tribus decem quae in Samaria [tunc] fuerunt. Sed quid opus est hic diutius 
immorari? Jam nunc unde facilius ostendamus attende, eam quae anima est, 
etiam spiritum dici, quam [cum] audis vel legis, Domino moriente, quod 
scriptum est, Et declinato capite tradidit spiritum. Ita vis intelligi 
tanquam a parte significaverit totum, non quod ea quae anima est, possit 
et spiritus nuncupari. At ego ut possim probare expeditius
quod dico, teipsum testem citius et commodius adhibebo; sic enim spiritum 
definisti, ut pecora appareant non spiritum habere, sed animam [habere]. 
Irrationalia ideo quippe dicuntur, quod vim non habeant intelligentiae 
atque rationis. Unde cum hominem ipsum ammonere voluisses suam nosse naturam 
[admoneres suam nosse naturam], ita locutus es: « Nam cum Deus bonus nihil 
non ratione condiderit, ipsumque hominem, animal rationale, intellectus 
capacem, rationis compotem sensuque vivacem, qui omnia rationis expertia 
prudenti ordinatione distribuat, procreaverit. » His tuis verbis satis 
asseruisti, quod omnino verissimum est, hominem esse compotem rationis 
atque intelligentiae capacem, quod utique non sunt animalia rationis expertia; 
unde testimonio
divino eos, qui non intelligunt pecoribus comparasti, non utique habentibus 
intellectum; quod et alio loco scriptum est: Nolite esse sicut equus et 
mulus, quibus non est intellectus. Quae cum ita sint, attende etiam quibus 
verbis spiritum definieris atque descripseris, cum illum ab anima distinguere 
nitereris: « Haec anima, inquis, quae ex flatu Dei habet originem, sine 
sensu proprio atque intellectu intimo esse non potuit, quod est spiritus. 
» Et paulo post: « Quamvis [Et quamvis] anima, inquis, animet corpus, tamen 
quod sentit, quod sapit, quod viget, spiritus sit necesse est. » Item paulo 
post: « Aliud erit, inquis, anima, aliud spiritus, sapientia est sensus 
animae. » His verbis satis indicas quid [esse] etiam spiritum hominis sentias, 
id est rationale nostrum quo sentit atque intelligit
anima: non sicut sentitur corporis sensibus, sed sicut est ille intimus 
sensus, ex quo est appellata sententia. Hinc autem pecoribus sine dubitatione 
praeponimur, eo quod sunt illa rationis expertia. Non habent itaque spiritum 
pecora, id est intellectum, et rationis ac sapientiae sensum, sed animam 
tantum. Nam et de illis dictum est: Producant aquae repentia animarum viventium, 
et producat terra animam viventem. Ut ergo plenissime ac planissime noveris 
eam quae anima est, more divinorum eloquiorum etiam spiritum dici, appellatur 
pecoris spiritus. Et utique non habent pecora illum spiritum, quem tua 
dilectio discernens ab anima definivit. Unde manifestum est, quod generali 
vocabulo anima pecoris recte potuit sic vocari, sicut legitur in libro 
Ecclesiaste. Quis scit si
spiritus filiorum hominis, ascendat ipse sursum, et spiritus pecoris si 
descendat ipse deorsum in terram. Itemque in diluvii vastitate ita scriptum 
est: Et mortua est omnis caro, quae movebatur super terram, volatilium, 
pecorum, et jumentorum, et ferarum, et omnis serpens qui movetur super 
terram: et omnis homo, et omnia quaecunque habent spiritum vitae. Ubi remotis 
omnibus dubitationis ambagibus, generale nomen animae esse intelligimus 
spiritum. Cujus quidem nominis significatio, tam late patet, ut etiam Deus 
vocetur spiritus; et iste flatus aerius, quamvis sit corporeus, appellatur 
in psalmo Spiritus tempestatis; quapropter eam quae anima est, etiam spiritum 
nuncupari puto, secundum illud:
Auferes spiritum eorum, et deficient. Et iterum: Exiet spiritus eorum, 
et revertetur in terram suam: hoc est, corpus in pulverem suum. Ergo nomen 
animae spiritus est, ab eo, quod spiritalis est; animae nomen est ab eo, 
quod corpus animat, hoc est, vivificet. Aestimo quod admonitus his quae 
commemoravi divinarum testimoniis paginarum, ubi et anima pecoris, cui 
non est intellectus, appellata legatur spiritus: non negabis ulterius. 
Quocirca si et illa quae de anima in corporea disputata sunt capis et sapis, 
non est, unde tibi displiceat, quod eam me scire dixi non corpus esse, 
sed spiritum; quia et corpus non esse monstratur, et generali nomine spiritus 
nuncupatur. Lauda anima mea Dominum, laudabo Dominum in vita mea; psallam 
Deo meo quandiu sum:
sancta et spiritalis anima, ipsa se ad laudandum Dominum cohortatur, et 
excellentiore sui parte ea quae in se minora sunt, incitat. Non enim alia 
est quae dicit, et alia cui dicit, aut ut carnis haec vox est, quae ab 
anima et vitam sumit et sensum, nec sine anima aliquid potest velle, vel 
nolle. Quia vero ipsius animae duplices actiones sunt, et alio officio 
erigitur ad Deum, alio inclinatur ad carnem: si bene servit spiritui, bene 
praesidet carni, et per id quod adhaeret Deo, id etiam quod adhaeret corpori, 
ad superiores invitat affectus, ut rationabili dominatu tantum subditis 
tribuat, quantum ad salutem sat est, ne ita corruptibilibus implicetur 
ut illa ejus dignitas qua uni Deo est subjecta, minuatur. Mens itaque summa 
quaedam pars animae, semetipsam in omnibus suis incitans conatibus,
dicit: Lauda, anima mea, Dominum.
          CAPUT CXCVII. Quod antiquos justos caput Christus velut manum 
praemiserit nasciturus; ex libro de Catechizandis rudibus.
Non ob aliud ante adventum Domini scripta sunt omnia quae in sanctis Scripturis 
legimus, nisi ut illius commendaretur adventus, et futura praesignaretur 
Ecclesia, id est populus Dei per omnes gentes, quod est corpus ejus; adjunctis 
atque annumeratis omnibus sanctis, qui etiam ante adventum ejus in hoc 
saeculo vixerunt, ita eum credentes venturum esse, sicut nos venisse. Sicut 
enim Jacob manum prius dum nasceretur, emisit ex utero, qua etiam pedem 
praenascentis fratris tenebat; deinde utique secutum
est caput, tum demum necessario membra caetera; sed tamen caput non tantum 
ea membra quae secuta sunt, sed etiam ipsam manum quae in nascendo praecessit, 
dignitate ac potestate praecedit; et quamvis non tempore apparendi, tamen 
naturae ordine prius est: ita et Dominus Jesus Christus, antequam appareret 
in carne, et quodammodo ex utero secreti sui, ad hominum oculos mediator 
Dei et hominum homo procederet, qui est super omnia Deus benedictus in 
saecula, praemisit in sanctis patriarchis et prophetis quamdam partem corporis 
sui, qua velut manu se nasciturum esse praenuntians, etiam populum superbe 
praecedentem, vinculis legis, tanquam digitis quinque supplantat, quia 
[quod] et per
quinque temporum articulos praenuntiari venturus prophetarique non destitit. 
Et huic rei consonans per quem lex data est, libros quinque conscripsit. 
Et superbi carnaliter sentientes, et suam justitiam volentes constituere, 
non aperta manu Christi repleti sunt benedictione, sed constricta atque 
conclusa retenti sunt. Itaque illis obligati sunt pedes, et ceciderunt; 
nos vero surreximus et erecti sumus. Quamvis ergo, ut dixi, praemiserit 
Dominus Christus quamdam partem corporis 9 sui in sanctis, qui eum nascendi 
tempore praeierunt; tamen ipse est caput corporis Ecclesiae, illique omnes 
eidem corpori cujus ille caput cohaeserunt, credendo in eum quem praenuntiabant. 
Non enim praecurrendo divulsi sunt, adjuncti potius obsequendo. Nam et 
si manus a capite
praemitti potest, connexio tamen ejus sub capite est, quapropter omnia 
quae ante scripta sunt, ut nos doceremur scripta sunt, et figurae nostrae 
fuerunt, et in figura contingebant eis: scripta sunt autem propter nos, 
in quibus [quos] finis saeculorum obvenit. Quae autem major causa est adventus 
Domini, nisi ut ostenderet Deus dilectionem suam in nobis, commendans eam 
vehementer, quia, cum adhuc inimici essemus, Christus pro nobis mortuus 
est; hoc autem ideo, quia finis praecepti et plenitudo legis charitas est, 
ut et nos invicem diligamus, et quemadmodum ille pro nobis animam suam 
posuit, sic et nos pro fratribus nostris animas nostras ponamus, et ipsum 
Deum, quoniam prior dilexit nos, et filio suo unico non pepercit, sed pro 
nobis omnibus tradidit eum:
si amare pigebit, saltem redamare non pigeat. Nulla est enim major ad amorem 
invitatio quam praevenire amando.
          CAPUT CXCVIII. Ut Christiani scolastici soloecismos quorumdam 
pie tollerent sacerdotum; ex eodem libro de Catechizandis rudibus.
His ergo qui loquendi arte caeteris hominibus excellere videntur, cum veniunt 
ut Christiani fiant, hoc amplius quam illis illitteratis impertire debemus; 
quod sedulo monendi sunt, ut humilitate induti Christiana, discant non 
contemnere quos cognoverint morum vitia quam verborum amplius devitare, 
et corde casto, linguam exercitatam ne conferre audeant, quam etiam praeferre 
consueverant. Maxime autem isti docendi sunt scripturas audire divinas, 
ne sordeat
eis solidum eloquium, quia non est inflatum, neque arbitrentur carnalibus 
integumentis, involuta atque operta dicta vel facta hominum, quae in illis 
libris leguntur, non evolvenda atque aperienda, ut intelligantur; sed sic 
accipienda, ut litterae sonant, deque ipsa utilitate secreti, unde etiam 
mysteria vocantur, quid valeant aenigmatum latebrae ad amorem veritatis 
acuendum, discutiendumque fastidii torporem, ipsa experientia probandum 
est; talibus, cum aliquid eis quod in promptu positum, non ita movebat, 
enodatione allegoriae alicujus eruitur. His enim maxime utile est nosse, 
ita esse praeponendas verbis sententias, ut praeponitur animus corpori. 
Ex quo fit, ut ita malle debeant veriores, quam dissertiores
audire sermones sicut malle debent prudentiores, quam formosiores habere 
amicos. Noverint etiam, non esse vocem ad aures Dei, nisi animi affectum. 
Ita enim non irridebunt si aliquos antistites et ministros Ecclesiae forte 
animadverterint, vel cum barbarismis et soloecismis Deum invocare, vel 
eadem verba, quae pronuntiant non intelligere perturbateque distinguere: 
non quia ista minime corrigenda sunt, ut populus ad id quod plane intelligit 
dicat Amen; sed tamen pie toleranda sunt ab eis qui didicerint ut sono 
in foro, sic voto in Ecclesia benedici. Itaque forensis illa, nonnunquam 
forte bona dictio, nunquam tamen benedictio dici potest.
          CAPUT CXCIX. De humilitate gallinae illius, cujus blandas alas 
refugientes superbi praeda fiunt alitibus; ex eodem libro de Catechizandis 
rudibus.
Cogitemus quid nobis praerogatum sit, ab illo qui demonstravit nobis exemplum, 
ut sequamur vestigia ejus. Quantumvis enim differat articulata vox nostra, 
ab intelligentiae nostrae vivacitate, longe differentior est mortalitas 
carnis ab aequalitate Dei; et tamen, cum in eadem forma esset, semetipsum 
exinanivit formam servi accipiens, et factus est obediens usque ad mortem 
crucis. Quam ob causam, nisi quia factus est infirmis infirmus ut infirmos 
lucrifaceret? Audi ejus imitatorem alibi etiam dicentem: Sive enim mente 
excessimus Deo, sive temperantes sumus vobis; charitas enim Christi compellit 
nos judicantes hoc, quia unus pro omnibus mortuus est. Quomodo enim paratus 
esset
impendi pro animabus eorum, si eum pigeret inclinari ad aures eorum? Hinc 
ergo factus est parvulus in medio nostrum, tanquam nutrix fovens filios 
suos. Num enim delectat, nisi amor invitet, decurtata et mutilata verba 
immurmurare? et tamen optant homines habere infantes quibus id exhibeant, 
et suavius est matri minuta mansa inspuere parvulo filio, quam ipsam mandere 
ac devorare grandiora. Non ergo recedat de pectore etiam cogitatio gallinae 
illius, quae languidulis plumis teneros fetus operit, et susurrantes pullos 
confracta voce advocat, cujus blandas alas refugientes superbi, praeda 
fiunt alitibus. Si enim intellectus delectat in penetralibus sincerissimis, 
hoc etiam intelligere delectat, quomodo charitas quanto officiosius descendit 
in infima, tanto robustius
recurrit in intima, per bonam conscientiam, nihil quaerendi ab eis, ad 
quos descendit, praeter eorum sempiternam salutem.
          CAPUT CC. De statutis nostris, sine tristitia, si necessitas 
evenerit, immutandis; ex eodem libro.
Si confregit animum tuum alterius actionis, cui tanquam magis necessariae 
jam suspensus eras, omissio: et propterea tristis insuaviter catechizas, 
cogitare debes, excepto quod scimus misericorditer nobis agendum esse, 
quidquid cum hominibus agimus, et ex officio sincerissimae charitatis. 
Hoc ergo excepto, incertum esse quid utilius agamus, et quid opportunius 
aut intermittamus, aut omnino omittamus;
quia enim merita hominum pro quibus agimus, qualia sint apud Deum non novimus, 
quid eis ad tempus expediat, aut nulla, aut tenuissima aut incertissima 
conjectura suspicamur potius, quam comprehendimus; quapropter res quidem 
agendas pro nostro captu ordinare debemus, quas eo modo quo statuimus, 
si peragere potuerimus, non ideo gaudeamus, quia nobis, sed quia Deo sic 
agi placuit [potuerunt, non ideo gaudeamus quia nobis, sed quia Deo sic 
eas agi placuit]: si autem aliqua inciderit necessitas, qua noster ille 
ordo turbetur, flectamur facile, ne frangamur; ut quem Deus nostro praeposuit, 
ipse sit noster. Aequius est enim ut nos ejus, quam ut ille nostram voluntatem 
sequatur; quia et ordo agendarum rerum, quem nostro arbitrio tenere
volumus, ille utique approbandus est, ubi potiora praecedunt. Cur ergo 
nos dolemus homines a Domino Deo tanto potiore praecedi, ut eo ipso, quo 
nostrum amamus ordinem, inordinati esse cupiamus? Nemo enim melius ordinat 
quid agitur [quid agat], nisi qui paratior est, non 10 agere, quod divina 
potestate prohibetur, quam cupidior agere quod humana cogitatione meditatur, 
quia multae cogitationes sunt in corde viri. Consilium autem Dei [Domini] 
manet in aeternum. Si autem de aliquo errato nostro, vel peccato nos moestitudo 
comprehendit, non tantum meminerimus sacrificium Deo spiritum esse contribulatum, 
sed etiam illud, quia sicut aqua ignem, sic eleemosyna exstinguit peccatum; 
et: quia misericordiam magis, inquit, volo quam sacrificium. Sicut
ergo si periclitaremur incendio, ad aquam utique curreremus quo posset 
exstingui, gratularemur, si quis eam de proximo offerret; ita et si de 
nostro feno aliqua peccati flamma surrexit, et propterea conturbamur, data 
occasione misericordissimi operis, tanquam de oblato fonte gaudeamus, ut 
inde illud quod exarserat, opprimatur: nisi forte tam stulti sumus, ut 
alacrius arbitremur cum pane currendum, quo ventrem esurientis impleamus, 
quam cum verbo Dei, quo mentem studentis instruamus. Huc accedit, quia 
si tantummodo prodesset hoc facere, non facere autem nihil obesset; infeliciter 
in periculo salutis, non jam proximi, sed nostrae, oblatum remedium sperneremus. 
Cum vero ex ore Domini tam minaciter sonet: Serve nequam et piger, dares 
pecuniam
meam nummulariis: quae tandem dementia est, quoniam peccatum nostrum nos 
angit, ideo rursus velle peccare, non dando pecuniam dominicam volenti 
et petenti?
          CAPUT CCI. Quemadmodum catechizandus sit, qui vult fieri Christianus; 
ex eodem libro de Catechizandis rudibus.
Sed faciam [tamen faciamus] aliquem venisse ad nos qui vult esse Christianus, 
et de genere quidem idiotarum, non tamen rusticanorum, sed urbanorum, quales 
apud Carthaginem plures experiri te necesse est: interrogatum etiam, utrum 
propter vitae praesentis aliquod commodum, an propter requiem quae post 
vitam speratur, Christianus esse desideret,
propter futuram requiem respondisse, tali fortasse a nobis instrueretur 
alloquio: Deo gratias, frater; valde tibi gratulor, et gaudeo de te, quod 
in tantis et tam periculosis hujus saeculi tempestatibus, de aliqua vera 
et certa securitate cogitasti. Nam et in hac vita, homines magnis laboribus 
requiem quaerunt et securitatem, sed pravis cupiditatibus non inveniunt: 
volunt enim requiescere in rebus inquietis, et non permanentibus, et quia 
illae et tempore subtrahuntur [et quia illi tempore subtrahuntur] et transeunt, 
timoribus et doloribus eos agitant, nec quietos eos permittunt; sive enim 
in divitiis velit homo requiescere, magis superbus efficitur quam securus. 
Vere, frater: Illa magna et vera beatitudo est, quae in futuro saeculo 
sanctis promittitur; omnia vero visibilia transeunt,
et omnis hujus saeculi pompa et deliciae, et curiositas, interibunt; et 
secum ad interitum trahunt amatores suos, a quo interitu, hoc est poenis 
sempiternis, Deus misericors, volens homines liberare, si sibi ipsi non 
sint inimici, et non resistant misericordiae Creatoris sui, misit unigenitum 
Filium suum, hoc est, Verbum suum, aequale sibi, per quod condidit omnia. 
Et manens quidem in sua divinitate, et non recedens a Patre, nec in aliquo 
mutatus, assumendo tamen hominem, et in carne mortali hominibus apparendo, 
venit ad homines: ut quemadmodum per unum hominem qui prius factus est, 
id est Adam, mors intravit in genus humanum, quia consensit mulieri suae 
seductae a diabolo, ut praeceptum Dei transgrederentur: sic per unum hominem,
qui etiam Deus, Dei Filium Jesum Christum, deletis omnibus peccatis praeteritis, 
credentes in eum omnes, in aeternam vitam ingrederentur. Omnia enim quae 
nunc vides in Ecclesia Dei, et sub Christi nomine per totum orbem terrarum 
geri, ante saecula jam praedicta sunt, et sicut ea legimus, ita et videmus, 
et inde aedificamur in fidem. Factum est aliquando diluvium per totam terram, 
ut peccatores delerentur, et tamen illi qui evaserunt in arca, sacramentum 
futurae Ecclesiae demonstrabant, quae nunc in fluctibus saeculi natat, 
et per lignum crucis Christi a submersione liberatur. Praedictum est Abrahae 
fideli servo Dei, uni homini, quod de illo esset populus nasciturus, qui 
coleret unum Deum, inter caeteras gentes quae idola colebant, et omnia
quae illi populo ventura praedicta sunt, sic evenere [evenerant] ut praedicta 
sunt. Prophetatus est in illo populo etiam Christus Rex omnium sanctorum 
et Deus, venturus ex semine ipsius Abraham secundum carnem, quam assumpsit, 
ut omnes etiam filii essent Abrahae qui fidem ejus imitarentur, et sic 
est factum. Natus est Christus de Maria Virgine, quae ex illo genere fuit. 
Praedictum est per prophetas quod in cruce passurus esset, ab eodem populo 
Judaeorum de cujus genere secundum carnem veniebat, et sic est factum. 
Praedictum est quod resurrecturus esset, resurrexit. Et secundum ipsa praedicta 
prophetarum, ascendit in coelum, et discipulis suis Spiritum sanctum misit. 
Praedictum est non solum
a prophetis, sed etiam ab ipso Domino Jesu Christo, quod Ecclesia ejus 
per universum orbem terrarum esset futura, per sanctorum martyria passionesque 
disseminata, et tunc praedictum, quando adhuc nomen ejus et latebat gentes, 
et ubi notum erat ridebatur, et tamen in virtutibus miraculorum ejus, sive 
quae per se ipse, sive quae per servos suos fecit, dum annuntiantur haec 
et creduntur. Jam videmus quod praedictum est esse completum, regesque 
ipsos terrae, qui antea persequebantur Christianos, jam Christi nomine 
subjugatos. Praedictum est etiam, quod schismata et haereses ex ejus Ecclesia 
essent exiturae, et sub ejus nomine per loca ubi possent, suam, non Christi 
gloriam quaesiturae, et ista completa sunt. Nunquid ergo illa quae restant 
non sunt ventura?
Manifestum est, quia sicut ista praedicta venerunt, sic etiam illa ventura 
sunt: quaecunque tribulationes justorum adhuc restant; et judicii dies, 
qui separabit omnes impios a justis in resurrectione mortuorum; et non 
solum eos qui sunt extra Ecclesiam, sed etiam ipsius Ecclesiae paleas, 
quas oportet usque ad novissimam ventilationem patientissime sufferat, 
ad ignem debitum segregabit. Qui autem irrident [irridebunt] resurrectionem, 
putantes quod caro ista quia putrescit resurgere non potest, ad poenas 
in ea resurrecturi sunt: et ostendet eis Deus, quia qui potuit haec corpora 
facere antequam essent, potest ea in momento restituere sicut erant. Omnes 
autem fideles regnaturi cum Christo ita resurgent, in eodem corpore, ut 
etiam commutari mereantur,
ad incorruptionem angelicam, ut fiant aequales angelis Dei, sicut Dominus 
ipse promisit, et laudent eum sine aliquo defectu, et sine aliquo fastidio, 
semper viventes in illo, et de illo, cum tali gaudio et beatitudine, qualis 
nec dici, nec cogitari ab hominibus potest. Tu itaque credens ista, cave 
tentationes, quia diabolus quaerit qui secum pereant, ut non solum per 
eos qui extra Ecclesiam sunt, sive pagani, sive judaei, sive haeretici. 
Non te hostis ille seducat, sed etiam quos in ipsa Ecclesia 11 catholica 
videris male viventes aut immoderatos voluptatibus ventris et gutturis, 
aut impudicos, aut vanis curiositatibus, vel illicitis deditos, sive spectaculorum, 
sive remediorum, aut divinationum diabolicarum, sive in pompa, [et] in 
typho avaritiae, atque
superbiae, sive in aliqua vita, quam lex damnat et punit, non eos imiteris; 
sed potius conjungaris bonis, quos inventurus es facile, si et tu talis 
fueris, ut simul colatis et diligatis Deum gratis, quia totum praemium 
nostrum ipse erit, ut in illa aeterna vita, bonitate ejus et pulchritudine 
perfruamur. Sed amandus est, non sicut aliquid quod videtur oculis, sed 
sicut amatur sapientia, et veritas, et sanctitas, et justitia, et charitas, 
et si quid aliud tale dicitur: non quemadmodum sunt ista in hominibus, 
sed quemadmodum sunt in ipso fonte incorruptibilis et incommutabilis sapientiae. 
Quoscunque ergo videris haec amare, illis conjungere, ut per Christum qui 
homo factus est, ut esset mediator Dei et hominum,
reconcilieris Deo. Homines autem perversos, etiam si intrent parietes Ecclesiae, 
non eos arbitreris intraturos in regnum coelorum, quia suo tempore separabuntur, 
si se in melius non commutaverint. Homines ergo bonos imitare, malos tolera, 
omnes ama, quia non scis quid cras futurus sit, qui hodie malus est [sit]. 
Nec eorum ames injustitiam, sed ipsos ideo ames, ut apprehendant justitiam, 
quia non solum nobis dilectio Dei praecepta est, sed etiam dilectio preximi, 
in quibus duobus praeceptis, tota lex pendet et prophetae. Quam non implet, 
nisi qui donum acceperit Spiritum sanctum, Patri et Filio utique aequalem, 
quia ipsa Trinitas Deus est. In quo Deo spes omnis ponenda est; nam in 
homine non est ponenda qualiscunque ille fuerit. Aliud est enim ille a 
quo
justificamur, aliud illi cum quibus justificamur. Non autem solum per cupiditates 
diabolus tentat, sed etiam per terrores insultationum et dolorum, et ipsius 
mortis. Quidquid autem homo passus fuerit pro nomine Christi et pro spe 
vitae aeternae, et permanens toleraverit, major ei merces donabitur. Quia 
si cesserit diabolo, cum illo damnabitur, sed opera misericordiae cum pia 
humilitate impetrant a Domino, ut non permittat servos suos tentari ultra 
quam possunt sustinere.
          CAPUT CCII. Quod non sit contrarius Apostolus dicens: Peccantes 
coram omnibus argue, Domino dicente: Corripe eum inter te et ipsum solum; 
ex libro de Fide et operibus.
Prohibet Dominus sanctum dari canibus; nec contrarius
est Apostolus Domino, quia dicit: Peccantes coram omnibus argue, ut caeteri 
timorem habeant; cum ille dicat: Corripe eum inter te et ipsum. Utrumque 
enim faciendum est, sicut [et] infirmitatis diversitas admonet, eorum quos 
utique non perdendos, sed corrigendos curandosque suscipimus, et alius 
sic, alius autem sic sanandus est. Ita etiam est ratio dissimulandi et 
tolerandi malos in Ecclesia, et est rursus ratio castigandi, corripiendi, 
non admittendi vel a communione removendi. Errant autem homines non servantes 
modum, et cum in unam partem procliviter ire coeperint, non respiciunt 
divinae auctoritatis alia testimonia, quibus possint ab illa intentione 
revocari, et in ea quae ex utrisque temperata est veritate ac moderatione 
consistere;
nec in hac re tantum, de qua nunc quaestio est, sed etiam in aliis multis. 
Nam quidam intuentes divinarum testimonia litterarum, quibus unus Deus 
colendus insinuatur, eumdem Patrem qui est Filius sanctumque Spiritum putaverunt. 
Alii rursus, veluti morbo contrario laborantes, cum attenderent ea quibus 
Trinitas declaratur, nec valerent intelligere quomodo dicitur [sit] unus 
Deus, cum et Pater non sit Filius, nec Filius sit Pater, nec Spiritus sanctus, 
aut Filius, aut Pater, diversitates etiam substantiarum asserendas putarunt. 
Quidam intuentes in Scripturis sanctae virginitatis laudem, connubia damnavere. 
Quidam rursus ea testimonia consectantes quibus casta conjugia praedicantur, 
virginitatem
nuptiis aequaverunt. Quidam cum legerent, Bonum est fratres non manducare 
carnem, neque bibere vinum, et nonnulla similia, creaturam Dei, et quas 
voluerunt escas immundas esse senserunt. Quidam vero legentes, Omnis creatura 
Dei bona est, et nihil abjiciendum quod cum gratiarum actione accipitur, 
in voracitatem vinolentiamque collapsi sunt, non sibi valentes auferre 
vitia, nisi eis e contrario, vel tanta, vel majora succederent. Sic etiam 
in hac causa, quae habetur in manibus, quidam intuentes praecepta severitatis, 
quibus admonemur corripere inquietos, non dare sanctum canibus, ut ethnicum 
habere Ecclesiae contemptorem, a compage corporis quod scandalizat [membrum 
quod scandalizat] evellere; ita perturbant Ecclesiae pacem, ut conentur 
ante
tempus separare zizania, atque hoc errore caecati ipsi potius a Christi 
unitate separentur, qualis nobis causa est adversus schisma Donati. Et 
hoc non cum illis, qui noverant Caecilianum non veris, sed calumniosis 
criminibus appetitum, et perniciosam sententiam suam mortifero pudore non 
deserunt; sed cum illis quibus dicimus: Etiam si mali fuissent, propter 
quos in Ecclesia non estis, vos tamen eos ferendo, quos emendare aut segregare 
minime poteratis, in Ecclesia permanere debuistis. Quidam vero e contrario 
periclitantes, cum bonorum malorumque commixtionem in Ecclesia demonstratam 
vel praedictam esse perspexerint, et patientiae praecepta didicerint (quae 
ita nos firmissimos reddunt, ut etiam si videntur in Ecclesia esse zizania, 
non tamen impediatur aut fides, aut charitas nostra, ut quoniam zizania 
in Ecclesia
esse cernimus, ipsi de Ecclesia recedamus), destituendam putant Ecclesiae 
disciplinam, quamdam perversissimam securitatem praepositis tribuentes, 
ut ad eos non pertineat nisi dicere quid cavendum quidve faciendum sit, 
quodlibet autem quisque faciat non curare. Nos vero ad sanam doctrinam 
pertinere arbitramur, ex utrisque testimoniis vitam sententiamque moderari, 
ut et canes in Ecclesia propter pacem Ecclesiae toleremus, et canibus sanctum, 
ubi est pax Ecclesiae tuta, non demus. Cum ergo sive per negligentiam praepositorum, 
sive per aliquam excusabilem necessitatem, sive per occultas obreptiones 
invenimus in Ecclesia malos, quos Ecclesiastica disciplina corrigere aut 
coercere non possumus: tunc ne ascendat in cor nostrum impia et
perniciosa praesumptio, qua existimemus nos ab bis esse separandos ut peccatis 
eorum non inquinemur, atque ita post nos trahere conemur, veluti mundos 
sanctosque discipulos, ab unitatis compage, quasi a malorum consortio segregatos: 
veniant in mentem illae de Scripturis similitudines et divina oracula, 
vel certissima exempla, quibus demonstratum et praenuntiatum est, malos 
in Ecclesia permixtos bonis, usque ad [in] finem saeculi, tempusque judicii 
futuros, et nihil bonis unitate ac participatione sacramentorum, qui eorum 
factis non consenserint, obfuturos. Cum vero eis per quos Ecclesia regitur 
adest, pace salva, potestas disciplinae adversus improbos aut nefarios 
exercendae, tunc rursus ne socordia
segnitiaque 12 dormiamus, aliis aculeis praeceptorum quae ad severitatem 
coercitionis pertinent, excitandi sumus, ut gressus nostros in via Domini 
ex utrisque testimoniis, illo duce atque adjutore dirigentes, nec patientiae 
nomine torpescamus, nec obtentu diligentiae saeviamus.
          CAPUT CCIII. Non faciendos homines male securos, ut propter rectam 
fidem, etiamsi in criminibus permanserint, non damnentur; ex libro de Fide 
et operibus.
Caveamus ergo diligenter in adjutorio Domini Dei nostri, non facere homines 
male securos, dicentes eis, quod si fuerint in Christo baptizati, quomodolibet 
in ea fide vixerint, eos ad salutem aeternam esse venturos. Ne sic faciamus 
Christianos quomodo Judaei
proselytos, quibus Dominus ait: Vae vobis scribae et pharisaei qui circuitis 
mare et terram facere unum proselytum: cum autem feceritis, facitis eum 
filium gehennae, duplo quam vos estis; sed potius sanam doctrinam Dei magistri 
in utroque teneamus, ut sancto baptismo consona sit vita christiana, nec 
quoquam [cuiquam] homini si utrumlibet defuerit, vita promittatur aeterna. 
Qui enim dixit: Nisi quis renatus fuerit ex aqua et Spiritu sancto, non 
intrabit in regnum coelorum; ipse etiam dixit: Nisi abundaverit justitia 
vestra super scribarum et pharisaeorum, non intrabitis in regnum coelorum; 
de illis quippe ait: Scribae et pharisaei super cathedram Moysi sedent, 
quae dicunt facite; quae autem faciunt facere nolite, dicunt enim et non 
faciunt. Ergo justitia eorum est dicere
et non facere, ac per hoc nostram esse voluit abundantem super illorum 
dicere et facere; quae si non fuerit, non intrabitur in regnum coelorum. 
Non quia quisquam ita debet extolli, ut non dicam apud alios jactare, sed 
apud seipsum putare audeat, se in hac vita esse sine peccato, sed nisi 
essent quaedam ita gravia, ut etiam excommunicatione plectenda sint, non 
diceret Apostolus: Congregatis vobis, et meo spiritu tradere hujusmodi 
satanae in interitum carnis, ut spiritus salvus sit, in die Domini Jesu. 
Unde etiam dicit: Ne lugeam multos ex his qui ante peccaverunt et non egerunt 
poenitentiam super immunditia et fornicatione quam gesserunt. Item nisi 
essent quaedam non ea humilitate poenitentiae sananda, qualis in Ecclesia 
datur eis qui proprie poenitentes
vocantur, sed quibusdam correptionum medicamentis, non diceret ipse Dominus: 
Corripe eum inter te et ipsum, et si te audierit, lucratus es fratrem tuum. 
Postremo nisi essent quaedam sine quibus haec vita non agitur, non quotidianam 
medelam poneret in oratione quam docuit, ut dicamus: Dimitte nobis debita 
nostra, sicut et nos dimittimus debitoribus nostris. Jam satis, quantum 
arbitror, de illa tota opinione quod mihi videretur exposui, ubi tres quaestiones 
movere [moverunt]: unam de permixtione in Ecclesia bonorum et malorum tanquam 
tritici et zizaniorum; ubi cavendum est, ne ideo putemus esse praepositas 
istas similitudines, vel hanc, vel de immundis in arca animalibus, vel 
quaecunque alia idem
significant, ut dormiat Ecclesiae disciplina, de qua in figura illius mulieris 
dictum est, Severae sunt conversationes ejus domus; sed ut non eo usque 
progrediatur dementiae, potius temeritas quam severitas diligentiae, ut 
quasi bonos a malis per nefaria schismata separare praesumat. Neque enim 
per has similitudines et praenuntiationes, consilium desidiae bonis datum 
est, qua negligant quod prohibere debent; sed patientiae qua perferant 
salva doctrina veritatis, quod emendare non valent. Nec quia scriptum est, 
introisse ad Noe in arcam etiam immunda animalia, ideo praepositi vetare 
non debent, si qui immundissimi ad baptismum velint intrare saltantes, 
quod est certe mitius [quam moechantes]: sed per hanc figuram rei gestae 
praenuntiatum
est, immundos in Ecclesia futuros, propter tolerantiae rationem, non propter 
doctrinae corruptionem, vel disciplinae dissolutionem. Non enim quacumque 
libuit intraverunt immunda animalia arcae compage confracta, sed ea integra 
per unum atque idem ostium, quod artifex fecerat. Altera quaestio est, 
in qua eis visum est fidem solam baptizandis esse tradendam, postea vero 
jam baptizatos docendos esse de moribus. Sed satis demonstratum est, nisi 
fallor, tunc magis pertinere ad curam speculatoris, cum omnes qui fidelium 
competunt sacramentum, omnia quae dicuntur intentius et sollicitius audiunt, 
non tacere de poena quam male viventibus Dominus comminatur: ne in ipso 
baptismo rei sint gravissimorum criminum, quo veniunt ut remittantur
reatus omnium peccatorum. Tertia quaestio est periculosissima, qua parum 
considerata, et non secundum divinum eloquium pertractata, tota illa opinio 
mihi videtur exorta, in qua promittitur scelestissime turpissimeque viventibus, 
etiamsi eo modo vivere perseverent, et tantummodo credant in Christum, 
ejusque sacramenta percipiant, eos ad salutem vitamque aeternam esse venturos, 
contra apertissimam Domini sententiam, qui desideranti vitam aeternam respondit: 
Si vis venire ad vitam, serva mandata; et commemoravit quae mandata, ubi 
ea scilicet peccata, vitantur, quibus nescio quomodo salus aeterna promittitur, 
propter fidem sine operibus mortuam. De his tribus quaestionibus satis, 
quantum existimo, disputavi, demonstravique sic tolerandos in Ecclesia 
malos, ut non negligatur ecclesiastica
disciplina; sic catechizandos eos qui baptismum petunt, ut non solum audiant 
atque suscipiant quid credere, verum etiam qualiter vivere debeant, sic 
promitti fidelibus vitam aeternam, ut non etiam per fidem mortuam, quae 
sine operibus salvare non potest, ad eam se quisque pervenire posse arbitretur, 
sed per illam fidem gratiae, quae per dilectionem operatur.
          CAPUT CCIV. Qui sint prophetae de quibus ait Apostolus, secundo 
prophetas; ex libro Quaestionum ad Paulinum Nolanum episcopum.
De prophetis, quod ait Apostolus: Quosdam quidem dicit Deus in Ecclesia 
Apostolos, quosdam autem prophetas, hoc intelligo quod ipse scripsisti. 
Prophetas
eos dictos isto loco ex quibus Agabus erat, non illos qui venturum in carne 
Dominum prophetarunt. Evangelistas vero invenimus quos Apostolus fuisse 
non legimus, sicut fuerunt Marcus et Lucas; pastores autem et doctores, 
quos maxime ut discerneremus voluisti, eosdem puto esse sicut et tibi visum 
est; ut non alios pastores, alios doctores intelligamus, sed ideo cum praedixisset 
pastores, subjunxisse doctores, ut intelligerent pastores ad officium suum 
pertinere doctrinam. Ideo enim non ait, Quosdam autem pastores, quosdam 
vero doctores, cum superiora ipso locutionis genere distingueret, dicendo, 
Quosdam apostolos, quosdam autem prophetas, quosdam vero evangelistas; 
sed hoc tanquam unum aliquid de duobus nominibus amplexus est, quosdam
autem pastores et doctores.
          CAPUT CCV. 13 Quae sint obsecrationes, orationes, postulationes, 
gratiarum actiones quas ad Timotheum Apostolus; ex eodem libro ad Paulinum.
Illa plane difficillime discernuntur, ubi ad Timotheum scribens ait: Obsecro 
itaque primum omnium fieri obsecrationes, orationes, interpellationes, 
gratiarum actiones: precationem et deprecationem multi nostri hoc idem 
putant, et hoc quotidiano usu jam omnino praevaluit; qui autem distinctius 
latine locuti sunt, precationibus utebantur in optandis bonis, deprecationibus 
vero in devitandis malis. Precari enim dicebant esse, precando bona optare, 
imprecari mala, quod vulgo jam dicitur, maledicere;
deprecari autem mala, precando depellere. Sed usitatum jam loquendi modum 
potius sequamur, et sive precationes, sive deprecationes invenerimus, quas 
Graeci δεήσεις vocant, non putemus esse emendandum. Multa hinc dici possunt 
quae improbanda non sint, sed eligo in his verbis hoc intelligere, quod 
omnis vel pene omnis frequentat Ecclesia, ut precationes accipiamus dictas, 
quas facimus in celebratione sacramentorum, antequam illud quod est in 
Domini mensa incipiat benedici; orationes cum benedicitur, et sanctificatur, 
et ad distribuendum comminuitur, quam totam petitionem fere omnis Ecclesia 
Dominica oratione concludit; interpellationes autem, sive ut vestri codices 
habent, postulationes, fiunt cum populus benedicitur: tunc enim Antistes
[Antistites] velut advocati susceptos suos per manus impositionem, misericordissimae 
offerunt potestati. Quibus peractis et participato tanto sacramento, gratiarum 
actio cuncta concludit, quam in his etiam verbis ultimam commendavit Apostolus. 
Haec autem causa praecipua fuit ista dicendi, ut his breviter perstrictis 
atque significatis, non putaretur negligendum esse quod sequitur: Pro omnibus 
hominibus, pro regibus, et his qui in sublimitate sunt, ut quietam et tranquillam 
vitam agamus, in omni pietate et charitate: ne quisquam, sicut se habet 
humanae cogitationis infirmitas, aestimaret non esse ista facienda, pro 
his a quibus persecutionem patiebatur Ecclesia, cum membra Christi ex omni 
essent hominum genere
colligenda. Unde adjungit et dicit: Hoc enim bonum est et acceptum coram 
salvatore nostro Deo, qui omnes homines vult salvos fieri, et in agnitionem 
veritatis venire. Et ne quisquam diceret, posse esse salutis viam in bona 
conversatione et unius Dei omnipotentis cultu, sine participatione corporis 
et sanguinis Christi: Unus enim Deus, inquit, et unus mediator Dei et hominum, 
homo Christus Jesus, ut illud quod dixerat, omnes homines vult salvos fieri, 
nullo alio modo intelligatur praestari, nisi per mediatorem, non Deum, 
quod semper erat Verbum, sed hominem Christum Jesum, cum Verbum caro factum 
est et habitavit in nobis.
          CAPUT CCVI. De eo quod ait Lucas, Oculi eorum tenebantur ne eum 
agnoscerent, et Marcus: Apparuit, inquit, eis in alia effigie ex eodem 
libro Quaestionum ad Paulinum.
De Evangelio inquisitio tua solet multos movere, quomodo Dominus post resurrectionem, 
cum in eodem corpore resurrexerit, a quibusdam qui eum noverant utriusque 
sexus hominibus et agnitus non sit, et agnitus sit. Ubi primum quaeri solet, 
utrum in ejus corpore, an potius in illorum oculis, aliquid factum sit, 
quo non posset agnosci? Cum enim legitur, Tenebantur oculi eorum ne agnoscerent 
eum, impedimentum quoddam agnoscendi videtur in luminibus factum esse cernentium. 
Cum vero aperte alibi dicitur, Apparuit eis in alia effigie, utique in 
ipso corpore, cujus alia erat effigies, aliquid factum fuisse
quo impedimento tenerentur, id est, moram agnoscendi paterentur oculi illorum. 
Sed ego miror, cum duo sint in corpore, quibus cujusque species agnoscatur, 
lineamenta et color, cur ante resurrectionem quod in monte ita transfiguratus 
est, ut fieret vultus ejus splendidus sicut sol, neminem movet usque ad 
tantam excellentiam fulgoris, et lucis colorem sui corporis, eum mutare 
potuisse, et post resurrectionem movet aliquatenus lineamenta mutata esse 
ut non posset agnosci; et rursus eadem potentiae facultate, sicut tunc 
pristinum colorem, sic et post resurrectionem pristina lineamenta revocasse. 
Nam et illi tres discipuli, ante quorum oculos in monte transfiguratus 
est, non eum agnoscerent, si ad eos talis aliunde venisset; sed quia cum 
illo erant, ipsum
esse certissime retinebant. At enim corpus ipsum erat, in quo resurrexit, 
quid hoc ad rem? Nam et illud utique ipsum corpus erat, in quo in monte 
transfiguratus est, et ipsum erat juvenis in quo natus est; et tamen si 
quis eum juvenem repente vidisset, qui non nisi infantulum nosset, non 
utique agnosceret. An vero ad lineamenta mutanda, non potest celeriter 
Dei potestas, quod potest per annorum moras hominis aetas?
          CAPUT CCVII. De gladio qui Mariae animam pertransiit; ex eodem 
libro Quaestionum, ad Paulinum episcopum.
De verbis Simeonis ubi ait Virgini matri Domini: Et tuam ipsius animam 
pertransiet gladius, in alia
epistola cujus exemplum etiam modo misi, dixi quid mihi videatur, quod 
etiam tibi inter caetera visum est. Et quod adjunxit, Ut denudentur multorum 
cogitationes cordium, hoc intelligendum puto, quia per Domini passionem 
et insidiae Judaeorum, et discipulorum infirmitas, patuit: tribulationem 
igitur gladii nomine significatam esse credibile est, quo materna anima 
vulnerata est doloris affectu: ipse fuit gladius in ore persecutorum, de 
quibus in psalmo dicitur: Et gladius in ore eorum. Ipsi enim erant filii 
hominum, quorum dentes arma et sagittae, et lingua eorum gladius acutus. 
Nam et ferrum quod pertransiit animam Joseph, pro dura tribulatione positum 
mihi videtur. Aperte quippe dicitur, Ferrum pertransiit animam ejus, donec 
veniret verbum
ejus, id est, tandiu fuit in dura tribulatione, donec fieret quod praedixit. 
Hinc enim magnus habitus et ab illa tribulatione liberatus; sed ne humanae 
sapientiae tribueretur, quod venit verbum ejus, id est, factum est, quod 
praedixit more suo Scriptura sancta, Deo inde dat gloriam, et continuo 
subjungit: Eloquium Domini ignivit eum.
          CAPUT CCVIII. Agens de baptismo exponit' quomodo non sit contrarium, 
Qui mecum non est contra me est. Qui contra vos non est pro vobis est. 
Ex libro primo de Baptismo.
Dominus in Evangelio dicit: Qui non est mecum, adversum me est, et qui 
mecum non colligit, spargit.
Tamen cum ad eum discipuli retulissent, vidisse se quemdam in ejus nomine 
pellentem daemonia, et prohibuisse quia cum illis eum non sequebatur: Nolite, 
inquit, prohibere, qui contra vos non est, pro vobis est. Non potest enim 
quisquam in nomine meo facere aliquid, et male loqui de me. Si nihil in 
illo corripiendum erat, securus sit ergo quisquis extra communionem Ecclesiae 
constitutus, colligit in Christi nomine dissociatos a societate Christiana 
atque ita falsum erit illud: Qui non est mecum, non colligit, 14 spargit 
[qui non est mecum adversum me est, et qui non colligit mecum, spargit]. 
Si autem quod discipuli Domini per ignorantiam facere voluerunt, id in 
eo corrigendum est, quod Dominus dixit: Nolite prohibere, cur hoc ipse 
prohiberi prohibuit, et
quomodo erit verum quod ibi ait: Qui contra vos non est, pro vobis est? 
In hoc enim facto, non contra eos, sed pro eis erat, ubi per nomen Christi 
sanitates operabantur [operabatur]. Ut ergo utraque sententia vera sit, 
sicuti vera est et illa ubi ait: Qui non est mecum, adversus me est, et 
qui mecum non colligit, dispergit, et illa ubi ait: Nolite prohibere, qui 
enim contra vos non est, pro vobis est: quid restat intelligendum, nisi 
quia ille in tanti nominis veneratione confirmandus fuit, ubi non erat 
contra
Ecclesiam, sed pro Ecclesia? et in illa tamen separatione culpandus, ubi 
si colligeret, spargeret; et si forte veniret ad Ecclesiam, non illud quod 
habebat ibi acciperet, sed in quo aberraverat emendaret. Neque enim et 
Cornelii gentilis hominis orationes non sunt exauditae, aut eleemosynae 
non sunt acceptae, imo et angelum ad se mitti, et missum meruit intueri, 
per quem posset utique sine hominis alicujus accessu cuncta necessaria 
discere; sed quoniam quidquid boni in orationibus et eleemosynis habebat 
prodesse illi non poterat, nisi per vinculum christianae societatis et 
pacis incorporaretur Ecclesiae, jubetur mittere ad Petrum, et per illum 
discit Christum; per illum etiam baptizatus christiano populo, consortio 
quoque communionis adjungitur,
cui sola bonorum operum similitudine jungebatur. Perniciose quippe contemneret 
bonum, quod nondum habebat, superbiens ex illo quod habebat: sic etiam 
qui seipsos a societate caeterorum separantes, charitate violata, unitatis 
vinculum rumpunt, si nihil faciunt eorum quae in illa societate acceperunt, 
in omnibus separati sunt, et ideo quem sibi sociaverint, si venire ad Ecclesiam 
voluerit, debet omnia quae non accepit accipere. Si vero nonnulla eadem 
faciunt, non se in eis separaverunt, et ex ea parte in texturae compage 
detinentur, in caetera scissi sunt. Proinde si quem sibi sociaverint, ex 
ea parte nectitur Ecclesiae in qua nec illi separati sunt: et ideo si venire 
ad Ecclesiam voluerit, in eo sanatur, ubi laniatus errabat. Ubi vero sanus
connectebatur, non curatur, sed agnoscitur: ne cum sanare [sana curare] 
volumus, potius vulneremus. Itaque illi quos baptizant, sanant a vulnere 
idololatriae, vel infidelitatis, sed gravius feriunt vulnere schismatis. 
Idololatras enim in populo Dei gladius interemit, schismaticos autem terrae 
hiatus absorbuit; et Apostolus: Si habeam, inquit, omnem fidem, ita ut 
montes transferam, charitatem autem non habeam, nihil sum. Si quis adducatur 
ad medicum in aliqua necessaria parte corporis gravi vulnere sauciatus, 
si dixerit medicus, Moritur inde nisi curetur: non opinor ut illi qui eum 
adduxerunt, ita desipiant, ut consideratis atque numeratis caeteris membris 
ejus sanis, respondeant medico et dicant: Ergone ista sana tot membra, 
non valent ad ejus vitam, et
unum illud vulneratum valet ad [ejus] mortem: non utique hoc dicunt, sed 
curandum offerunt: nec ideo tamen quia curandum offerunt, medicum rogant, 
ut etiam illa quae sana sunt curet, sed illi uni loco medicinam instanter 
adhibeat unde mors etiam salvis caeteris imminet, et nisi sanetur adveniet. 
Quid ergo prodest homini, vel sana fides, vel sanum fortasse solum fidei 
sacramentum, ubi lethali vulnere schismatis perempta est sanitas charitatis, 
per cujus solius peremptionem, etiam illa integra trahantur
ad mortem. Quod ne fiat non cessat misericordia Dei, per unitatem sanctae 
Ecclesiae suae, ut veniant et curentur per medicamentum reconciliationis, 
per vinculum pacis. Nec ideo se putent sanos esse, quia dicimus eos habere 
aliquid sanum: nec rursus ideo putent curandum esse, quod sanum est, quia 
ostendimus aliquid vulneratum. Itaque in sacramenti sanitate, quia contra 
nos non sunt, pro nobis sunt. In schismatis autem vulnere, quidquid cum 
Christo non colligunt, spargunt. Non extollantur et his quae habent. Quid 
tantum per ea quae sana sunt superbos oculos ducunt? Et vulnus suum dignentur 
humiliter intueri: nec solum quid adsit, sed etiam quid desit attendant. 
Videant quam multa et quam magna nihil prosint, si unum quiddam defuerit:
et videant quid sit ipsum unum, nec me in hoc audiant, sed Apostolum: Si 
linguis hominum, inquit, loquar et angelorum, charitatem autem non habeam, 
factus sum aeramentum sonans, et cymbalum tinniens; et si habuero prophetiam, 
et sciero omnia sacramenta, et omnem scientiam, et si habuero omnem fidem 
ut montes transferam, charitatem autem non habeam, nihil sum. Quid ergo 
eis prodest, si et linguam in sacris mysteriis habeant angelicam, et prophetiam 
quemadmodum Caiphas et Saul, ut aliquando prophetent, quos fuisse damnabiles 
sancta Scriptura testatur? Si sacramenta non tantum sciant, sed et habeant, 
sicut habuit Simon Magus: si fidem, sicut daemonia confessa sunt Christum; 
neque enim non credebant cum dicerent, Quid nobis et tibi est Fili
Dei; scimus qui sis? si dispertiant etiam ipsi substantiam suam pauperibus, 
sicut multi non solum in catholica fide, [sed] in diversis haeresibus faciunt: 
si aliqua ingruente persecutione, tradant ad flammas nobiscum corpus suum 
pro fide, quam pariter confitentur; tamen quia separati haec agunt, non 
sufferentes invicem in dilectione, neque studentes servare unitatem spiritus 
in vinculo pacis, charitatem utique non habendo, etiam cum illis omnibus 
qui nihil eis prosunt, ad aeternam salutem pervenire non possunt.
          CAPUT CCIX. Objectionem donatistarum utrum generet filios baptismus 
Christi in parte Donati, an non generet, solvit.
Sed videntur sibi argutissime quaerere, utrum generet
filios baptismus Christi in parte Donati, an non generet? ut si consenserimus 
quod generet, suam esse asseverent Ecclesiam matrem, quae filios potuit 
de Christi baptismate generare; et quia unam oportet esse Ecclesiam, ex 
hoc jam nostram non esse Ecclesiam criminentur; si autem dixerimus, Non 
generat: Cur ergo, inquiunt, apud vos non renascuntur per baptismum qui 
transeunt a nobis ad vos cum apud nos fuerint baptizati, si nondum nati 
sunt; quasi vero ex hoc generet unde separata est, et non ex hoc, unde 
conjuncta est: separata est enim a vinculo charitatis et pacis, sed juncta 
est in uno baptismate. Itaque una est Ecclesia, quae sola catholica nominatur, 
et quidquid suum habet, in communicantibus
diversorum a sua unitate separatis, per hoc quod suum in eis habet, ipsa 
utique generat, non illae. Neque enim separatio earum [eorum] generat, 
sed quod secum de ista tenuerunt: quod si et hoc dimittant, omnino non 
generant.
          CAPUT CCX. Quod etiam male conversantes catholicos ipsa generet 
quae et Simonem.
Haec itaque in omnibus generat, cujus sacramenta retinentur. Unde possit 
tale aliquid ubicunque generari, quamvis non omnes quos generat, ad ejus 
pertineant unitatem, quae usque in finem perseverantes salvabit [salvat]. 
Neque enim hi soli ad eam non pertinent, qui separationis aperto sacrilegio 
manifesti sunt, sed etiam illi, qui in ejus unitate
corporaliter mixti, per vitam pessimam separantur. Etenim Simonem Magum 
per baptisma ipsa pepererat, cui tamen dictum est, quod non haberet partem 
in haereditate 15 Christi. Nunquid ei baptismus, nunquid Evangelium, nunquid 
sacramenta defuerunt? sed quia ei charitas defuit, frustra natus est, et 
ei expediebat fortasse non nasci. Numquid non erant nati quibus Apostolus 
dicit: Tanquam parvulis in Christo lac vobis potum dedi, non escam: eos 
tamen sacrilegio schismatibus [a sacrilegio schismatis] revocat, in quod 
ideo inruebant [irruebant], quia carnales erant: Quasi parvulis, inquit, 
in Christo lac vobis potum dedi, non escam, nondum enim poteratis, sed 
nec adhuc quidem potestis, adhuc enim estis carnales. Cum enim sint inter 
vos aemulatio
et contentio, nonne carnales estis, et secundum hominem ambulatis? Cum 
enim quis dicat, Ego quidem sum Pauli, alius autem, Ego Apollo, nonne homines 
estis? de his enim supra dicit: Obsecro autem vos, fratres, per nomen Domini 
nostri Jesu Christi, ut idipsum dicatis omnes, et non sint in vobis schismata, 
sitis autem perfecti in eodem sensu et in eadem sententia. Nuntiatum est 
enim mihi de vobis, fratres mei, ab his qui sunt Cloes, quia contentiones 
sunt in vobis: hoc autem dico, quia unusquisque vestrum dicit: Ego quidem 
sum Pauli, ego autem Apollo, ego vero Cephae, ego autem Christi; divisus 
est Christus? nunquid Paulus crucifixus est pro vobis aut in nomine Pauli 
baptizati estis? Isti ergo, si in hac obstinatione et perversitate
remanerent, certe quidem nati erant, nec tamen ad ipsam Ecclesiam, de qua 
nati erant, per pacis atque unitatis vinculum, pertinerent.
          CAPUT CCXI. Utrum apud haereticos haec fiat remissio peccatorum; 
ex eodem libro.
Ergo ipsa generat, et per uterum suum, et per uteros ancillarum ex eisdem 
sacramentis, tanquam ex viri sui semine. Non enim frustra dicit Apostolus, 
omnia illa in figura esse gesta: sed qui superbiunt et legitimae matri 
non adjunguntur, similes sunt Ismaheli, de quo dictum est: Ejice ancillam 
et filium ejus, non enim haeres erit filius ancillae, cum filio meo Isaac. 
Qui autem pacifice diligunt legitimam
patris sui conjugem, [cujus legitimo jure generati sunt, similes sunt filiis 
Jacob, quamvis de ancillis natis, sed tamen eamdem haereditatem sumentibus. 
Qui autem de utero ipsius matris intus in unitate nati, negligunt gratiam 
quam acceperunt, similes sunt Esau filio Isaac, qui reprobatus est, Deo 
attestante et dicente: Jacob dilexi, Esau autem odio habui: cum ambo ex 
uno concubitu concepti, ex uno utero nati sint. Quaerunt etiam utrum peccata 
dimittantur per baptismum in parte Donati, ut si dixerimus dimitti, respondeant: 
Ergo est illic Spiritus sanctus, quia cum insufflante Domino, datus esset 
discipulis, tunc secutus est et ait: Baptizate gentes in nomine Patris 
et Filii et Spiritus sancti: si cui dimiseritis peccata, dimittentur ei, 
si cui tenueritis tenebuntur,
et si ita est, inquiunt, communio nostra est Ecclesia Christi. Non enim 
praeter Ecclesiam dimissionem peccatorum Spiritus sanctus operatur: et 
si nostra communio est Ecclesia Christi, non est Ecclesia Christi vestra 
communio. Una est enim quaecunque illa sit de qua dictum est: Una est columba 
mea, una est matri suae. Nec possunt Ecclesiae tot esse, quot schismata. 
Si autem dixerimus, non ibi dimitti peccata: Ergo, inquiunt, non est illic 
verus baptismus, et propterea quos a nobis suscipitis vos baptizare debetis: 
quod quia non facitis, in Ecclesia Christi vos non esse fatemini. His ita 
resistimus, secundum scripturas eos interrogantes, ut quod a nobis quaerunt 
sibi ipsi respondeant. Quaero enim ut dicant utrum dimittantur peccata 
ubi charitas non
est? peccata enim tenebrae animarum sunt: audimus quippe Joannem dicentem: 
Qui odit fratrem suum, in tenebris est usque adhuc: nulli autem schismata 
facerent, si fraterno odio non excaecarentur. Si ergo dicimus non ibi dimitti 
peccata, quomodo renascitur qui apud eos baptizatur? quid est enim renasci 
per baptismum, nisi a vetustate renovari? Quomodo autem renovatur a vetustate, 
cui peccata praeterita non dimittuntur? Quod si renatus non est, nec Christum 
induit, ex quo conficitur ut denuo baptizandus videatur, quia dicit Apostolus: 
Quotquot enim in Christo baptizati estis, Christum induistis; quem ille 
si non induit, nec in Christo baptizatus habendus est. Porro quia in Christo 
dicimus baptizatum, fatemur eum Christum induisse, etsi hoc fatemur,
regeneratum fatemur: quod si ita est, et peccata dimissa sunt. Quomodo 
ergo dicit Joannes: Qui odit fratrem suum in tenebris manet usque adhuc, 
si jam facta est remissio peccatorum? Annon est in schismate odium fraternum? 
quis hoc dixerit cum et origo et pertinacia schismatis nulla sit alia, 
nisi odium fratris [fraternum]? Hanc illi quaestionem solvere sibi videntur 
cum dicunt: Non est ergo in schismate remissio peccatorum, et ideo nec 
regeneratio novi hominis, et propterea nec baptismus Christi. Nos autem 
quia fatemur ibi esse baptismum Christi, hanc eis quaestionem solvendam 
proponimus, Magus ille Simon, utrum vero Christi baptismate tinctus sit. 
Respondebunt, Ita, quia sanctae scripturae
auctoritate coguntur. Quaero ergo utrum fateantur ei dimissa peccata? profecto 
fatebuntur. Item quaero cur ei dixerit Petrus non cum habere partem in 
sorte sanctorum? Quia, inquiunt, postea peccavit, pecunia volens emere 
donum Dei, cujus venditores apostolos credidit. Quid si ad ipsum baptismum 
fictus accessit, dimissa sunt ei peccata, an non sunt dimissa? eligant 
quod volunt, utrumlibet elegerint, sufficit nobis; si dimissa dixerint, 
quomodo ergo Spiritus sanctus disciplinae effugiet fictum, si in isto ficto 
remissionem operatus est peccatorum? si dixerint non esse dimissa, quaero 
si postea fictionem suam corde concusso et vero dolore fateretur, denuo 
baptizandus judicaretur? Quod si dementissimum est dicere, fateantur vero 
baptismo Christi baptizari posse bominem,
et tamen cor ejus in malitia, vel sacrilegio perseverans, peccatorum abolitionem 
non sinere fieri, atque ita intelligant, in communionibus ab Ecclesia separatis, 
posse homines baptizari ubi Christi baptismus eadem sacramenti celebratione 
datur et sumitur, qui tamen tunc prosit ad remissionem peccatorum, cum 
quis reconciliatus unitati, sacrilegio dissensionis exuitur, quo ejus peccata 
tenebantur, et dimitti non sinebantur. Sicut enim in illo qui fictus accesserat, 
fit ut non denuo baptizetur, sed pia [ipsa] correctione et veraci confessione 
purgetur, quod non posset sine baptismo, sed ut quod ante datum est, tunc 
valere incipiat ad salutem, cum illa fictio veraci confessione recesserit. 
Sic etiam iste, qui baptisma Christi, quod non amiserunt, qui
se separaverunt, inimicus charitatis et pacis Christi; in aliqua haeresi 
aut schismate accepit, quo sacrilego scelere peccata ejus non dimittebantur, 
cum se correxerit, et ad Ecclesiae societatem unitatemque venerit, non 
iterum baptizandus est quia ipsa ei reconciliatione ac pace praestatur, 
ut ad remissionem peccatorum ejus in unitate jam prodesse incipiat sacramentum, 
quod acceptum in schismate prodesse non poterat. Si autem dixerint in illo 
qui fictus accessit, per sanctum vim tanti sacramenti dimissa quidem illi 
esse peccata, in ipso temporis puncto, sed perfectionem ipsius redisse, 
continuo ut Spiritus sanctus et adfuerit baptizato, ut peccata recederent, 
et perseverantiam fictionis fugerit, ut redirent. Ut et illud verum sit, 
Quotquot in Christo baptizati
estis, Christum induistis; et illud: Sanctus enim Spiritus disciplinae 
effugiet fictum: id est, ut et induat eum Christo sanctitas baptismi, et 
exuat eum Christo pernicies fictionis, sicut fit cum quisque 16 a tenebris 
per lucem transit ad tenebras: oculi quidem ejus in tenebras perpetuo diriguntur, 
sed non potest eum lux, nisi perfundere transeuntem. Si ergo dixerint hoc 
[Qui ergo hoc dixerint], hoc etiam in eis intelligant fieri, qui extra 
Ecclesiae communionem, sed tamen baptismate Ecclesiae baptizantur; quod 
ubicumque fuerit, sanctum est per seipsum, et ideo non est eorum qui se 
separant, sed ejus unde se separant. Valet tamen et apud eos hactenus, 
ut per ejus lucem transeant ad dissensionis suae tenebras,
continuo redeuntibus peccatis, quae baptismatis sanctitas in illo temporis 
puncto dimiserat, tanquam redeunte obscuritate, quam lux in transitu excusserat.
          CAPUT CCXII. Peccata sine charitate non dimitti: probat per servum 
cui dominus debitum dimiserat.
Nam redire dimissa peccata ubi fraterna charitas non est, apertissime Dominus 
in Evangelio docet, de illo servo, quem cum invenisset debitorem decem 
millium talentorum, deprecanti omnia dimisit: ille autem conservum suum 
qui ei debebat centum denarios, cum miseratus non fuisset, jussit eum dominus 
reddere quae ei dimiserat. Tempus ergo quo accipitur indulgentia per baptismum, 
tanquam tempus
est reddendae rationis, ut omnia debita quae inventa fuerint, dimittantur; 
non tamen ille servus postea dedit conservo suo mutuam pecuniam, quam cum 
ille non posset reddere, non ejus misertus, sed jam ei debebat conservus 
ejus, cum ipse rationem domino suo reddens, tanti numeri debito solveretur. 
Nec dimiserat conservo suo quod ei debebat, et sic accesserat, ut ei dimitteret 
dominus. Hoc indicant verba conservi dicentis: Patientiam habe in me, et 
reddam tibi; alioquin diceret, jam mihi hoc dimiseras, cur iterum repetis? 
Hoc et ipsius Domini verba manifestius aperiunt; ait enim: Egressus autem 
servus ille, invenit unum de conservis suis qui debebat ei centum denarios. 
Non dixit, cui debitum jam centum denariorum dimiserat; si enim dimiserat, 
non ei
debedat: quia ergo dixit, debebat ei, manifestum est, quod non dimiserat. 
Et melius quidem fuerat, atque hoc potius congruebat tanto debitori reddituro 
rationem, et exspectanti misericordiam domini sui, ut prior ipse conservo 
dimitteret, quod ei debebatur, et sic ad rationem reddendam, ubi misericordia 
domini imploranda erat, accederet. Nec tamen illud quod nondum conservo 
dimiserat impedivit domino [dominum] ejus, quominus, in illo tempore accipiendae 
rationis dimitteret ei omnia quae debebat. Sed quid profuit quandoquidem 
in caput ejus propter odiorum perseverantiam rursus omnia continuo replicata 
sunt? Sic non impeditur baptismi gratia quominus omnia peccata dimittat, 
etiam si odium fraternum in ejus cui dimittuntur animo perseverat.
Solvitur enim hesternus dies, et quidquid supra est solvitur, etiam ipsa 
hora momentoque ante baptismum et in baptismo: deinceps autem continuo 
reus esse incipit, non solum consequentium, sed etiam praeteritorum dierum, 
horarum, momentorum, redeuntibus omnibus quae dimissa sunt, et saepe ista 
contingunt in Ecclesia.
          CAPUT CCXIII. De baptizando in periculo mortis constituto, ac 
inimicitias gerente.
Nam plerumque fit ut homo habeat inimicum quem iniquissime oderit, quanquam 
etiam iniquos inimicos diligere jubeamur, et orare pro eis: subito autem 
periculo mortis incipit perturbari, et poscit baptismum
quem tanta festinatione accipit, ut necessariam interrogationem paucorum 
verborum vix periculi tempus ammittat [admittat], quanto minus sermonem 
longissimum ut illud odium corde pellatur, etiamsi baptizanti sit cognitum? 
certe ista non solum apud nos, sed etiam apud illos evenire non cessant. 
Quid ergo dicimus? Dimittuntur peccata huic homini, an non dimittuntur? 
Prorsus quod volunt eligant; si enim dimittuntur, continuo [continuo pro 
statim] redeunt. Evangelium loquitur, veritas clamat: sive ergo dimittantur, 
sive non dimittantur, necessaria est postea medicina; nec tamen si vixerit, 
atque id corrigendum esse didicerit, atque correxerit, denuo baptizatur, 
sive apud illos, sive apud nos. Sic et illa quae schismatici vel haeretici 
non aliter
habent, nec aliter agunt quam vera Ecclesia, cum ad nos veniunt, non emendamus, 
sed potius adprobamus; in quibus enim non dissentiunt a nobis, in eis non 
disjunguntur a nobis; sed tamen quia nihil eis prosunt quandiu schismatici 
vel haeretici sunt, propter alia in quibus a veritate dissentiunt, et propter 
ipsum separationis immanissimum scelus, sive permanserint in eis peccata, 
sive continuo dimissa redierint, ut ad salutem pacis atque charitatis veniant, 
adhortamur; non solum, ut aliquid habeant quod non habebant, sed ut eis 
etiam illud prodesse incipiat, quod habebant.
          CAPUT CCXIV. Quod baptismus Dei sit et Ecclesiae ubicunque inventus 
fuerit, ex eodem libro.
Frustra ergo nobis dicunt: Si baptismum nostrum
acceptatis, quid minus habemus, ut nobis de vestra communione consulendum 
putetis? Respondemus enim: Non baptismum vestrum acceptamus (quia non est 
baptismus ille schismaticorum vel haereticorum), sed Dei et Ecclesiae, 
ubicumque fuerit inventus, et quocunque translatus. Vestrum autem non est, 
nisi quod prave sentitis, et sacrilege agitis, et impie separamini. Nam 
si caetera omnia vera vel habeatis vel sentiatis (et in eadem tamen separatione 
duretis, adversus vinculum fraternae pacis, adversus unitatem omnium fratrum 
qui toto terrarum orbe sicut promissi sunt, ita exhibiti, quorum omnium 
causas et corda, nullo modo unquam nosse ac [aut] discutere potuistis, 
ut merito damnaretis qui non
possunt propterea rei esse, quia judicibus ecclesiasticis potius, quam 
litigatoribus credidere: hoc solum minus habetis, quod minus habet, qui 
charitatem non habet. Jam quid opus est, ut nos retexamus [retexemus]? 
vos ipsi in Apostolo inspicite, quantum sit quod minus habetis. Quid autem 
interest, qui charitatem non habet, utrum foras avolet aliquo vento tentationis 
ablatus, an intus de messe dominica non recedat, in ultima ventilatione 
separandus? et tamen etiam tales, si jam semel per baptismum nacti sunt, 
iterum eos nasci non oportet.
          CAPUT CCXV. Quod Ecclesia pariat, sive per se, sive per ancillarum 
uterum de semine viri sui, ubi ponit similitudinem, de Esau et Aser.
Ecclesia quippe omnes per baptismum parit, sive
apud se, id est ex utero suo, sive extra se, de [sive de se, sive de ancilla] 
semine viri sui: sed et Esau de uxore natus, propter fraternam discordiam 
separatus est a populo Dei; et Aser per uxoris quidem potestatem, sed ex 
ancilla natus, propter fraternam concordiam terram promissionis accepit. 
Unde et Ismaheli, ut separaretur a populo Dei, non obfuit mater ancilla, 
sed obfuit fraterna discordia, et non profuit potestas uxoris, cujus magis 
filius erat, quia per ipsius jura conjugalia, et in ancilla seminatus erat 
et ex ancilla susceptus: sicut apud istos Ecclesiae jure (quod est in baptismo) 
nascuntur quicunque nascuntur. Sed si concordent cum fratribus, per unitatem 
pacis, ad terram veniunt promissionis, non de materno utero rursus ejiciendi, 
sed in paterno
semine agnoscendi. Si autem in discordia perseverent, ad Ismahelis funiculum 
pertinebunt. Prior autem fuit Ismahel, et postea Isaac, et prior Esau, 
posterior autem Jacob. Non quia prior peperit haeresis, quam Ecclesia; 
aut ipsa Ecclesia prius carnales, vel animales, et postea spiritales. Sed 
quia in ipsa sorte mortalitatis nostrae, ex quo de Adam nascimur, 17 non 
est prius quod spiritale, sed quod animale, postea spiritale. Ex ipso autem 
animali sensu, quia homo animalis non percipit quae sunt Spiritus Dei, 
omnes dissensiones et schismata generantur. In quo sensu perseverantes, 
Apostolus dicit, ad Vetus Testamentum pertinere, id est, ad terrenorum 
promissorum cupiditatem, in quibus quidem spiritalia figurantur, sed animalis 
homo non
percipit quae sunt Spiritus Dei.
          CAPUT CCXVI. Quod antiqua res sit Ecclesia, in aliis habens animalem 
portionem, in aliis spiritalem.
Quocumque ergo tempore tales homines esse coeperint in hac vita, ut jam 
divinis pro saeculorum distributione sacramentis imbuti, adhuc tamen carnaliter 
sapiant, et carnalia de Deo sive in hac vita, sive post hanc vitam sperent 
atque desiderent, animales sunt. Ecclesia vero, quod est populus Dei, etiam 
in istius vitae peregrinatione antiqua res est, in aliis hominibus habens 
animalem portionem, in aliis autem spiritalem: ad animales pertinet Vetus 
Testamentum, ad spiritales Novum; sed primis temporibus utrumque occultum 
fuit, ab Adam usque ad
Moysen. A Moyse autem manifestum est Vetus, et in eo ipso occultabatur 
Novum, quia occulte significabatur. Postea vero quam in carne Dominus venit, 
revelatum est Novum, Veteris autem sacramenta cessarunt; sed concupiscentiae 
tales non cessaverunt. In illis enim sunt quos Apostolus jam per sacramentum 
Novi Testamenti natos, adhuc tamen dicit animales, non posse percipere 
quae sunt Spiritus Dei: sicut enim in sacramentis Veteris Testamenti vivebant 
quidam spiritales, ad Novum scilicet Testamentum, quod tunc occultabatur 
occulte pertinentes, sic et nunc in sacramento Novi Testamenti quod jam 
revelatum est plerique vivunt animales. Qui proficere si nolunt ad percipienda 
quae sunt Spiritus
Dei, quo eos hortatur sermo apostolicus, ad Vetus Testamentum pertinebunt: 
si autem proficiunt, et antequam capiant ipso profectu et accessu, ad Novum 
pertinent; et si priusquam spiritales fiant, ex hac vita rapiantur, custoditi 
per sacramenti sanctitatem, in terra viventium computantur, ubi est spes 
nostra et portio Dominus. Nec invenio quid verius intelligatur in eo quod 
scriptum est: Imperfectum meum viderunt oculi tui: quandoquidem sequitur, 
Et in libro tuo omnes scribentur. Quae autem peperit Abel et Enoch, et 
Noe, et Abraham, ipsa peperit et Moysen, et Prophetas tempore posteriores 
ante Domini adventum: et quae istos, ipsa et apostolos, et martyres nostros, 
et omnes bonos christianos. Omnes enim diversis quidem temporibus nati 
apparuerunt,
sed societate unius populi continentur, et ejusdem civitatis cives labores 
hujus peregrinationis experti sunt: et quidam eorum nunc experiuntur, et 
usque in finem caeteri experientur. Item quae peperit Cain, et Cham, et 
Hismahelem [Ismaelem], et Esau, eadem ipsa peperit, et Dathan, et alios 
in eodem populo similes: et quae istos, eadem ipsa et Judam pseudoapostolum, 
et Simonem Magum, et caeteros usque ad haec tempora pseudochristianos, 
in affectione animali pertinaciter obduratos: sive in unitate permixti 
sint, sive aperta praecisione dissentiant.
          CAPUT CCXVII. Quomodo generet Ecclesia bonos et malos, tanquam 
per se ipsam Rebecca geminos.
Sed cum tales ab spiritalibus evangelizantur, et sacramentis imbuuntur, 
tanquam per se ipsam Rebecca eos parit sicut Esau. Cum autem per illos 
qui non caste annuntiant Evangelium, tales in Dei populo generantur, non 
Sara quidem, sed per Agar [Sara quidem sed per Agar]. Item boni spiritales, 
quando evangelizantibus vel baptizantibus carnalibus generantur, Lia quidem 
vel Rachel jure conjugali eos, sed per ancillarum uterum parit. Cum vero 
per spiritales in Evangelio generantur boni fideles, qui vel evadunt in 
spiritalis aetatis affectum, vel eo tendere non desistunt, vel ideo non 
faciunt, quia non possunt, sicut ex utero Sarae Isaac, vel Rebeccae Jacob, 
in novam vitam et Novum Testamentum nascuntur. Itaque sive intus versari 
videantur, sive aperte foris
sint, quod caro est, caro est; sive in area in sua sterilitate perseveret, 
sive occasione tentationis tanquam vento extra tollantur, quod palea est, 
palea est: et semper ab illius Ecclesiae quae sine macula et ruga est, 
unitate divisus est, etiam qui congregationi sanctorum in carnali obduratione 
miscetur. De nullo tamen desperandum est, sive qui intus talis apparet, 
sive qui foris manifestius adversatur. Spiritales autem sive ad hoc ipsum 
pio studio proficientes, non eunt foras, quia et cum aliqua vel perversitate, 
vel necessitate hominum videntur expelli, ibi magis probantur quam si intus 
permaneant, cum adversus Ecclesiam nullatenus eriguntur, sed in solida 
unitatis petra fortissimo charitatis robore radicantur.
Ad hoc enim pertinet quod in illo Abrahae sacrificio dicitur, aves autem 
non divisit.
          CAPUT CCXVIII. Quod propterea Dominus non aperuit Cypriano de 
Baptismo sententiam quam postea plenario concilio patefecit, ut ejus charitas 
plenius appareret, ex eodem libro.
Exstant beati martyris Cypriani in ejus litteris magna documenta, ut ad 
illum jam veniam, de cujus sibi auctoritate isti carnaliter blandiuntur, 
cum ejus charitate spiritaliter perimantur. Nam illis temporibus antequam 
plenarii Concilii sententia, quid in hac re sequendum esset, totius Ecclesiae 
consensio confirmasset, visum est ei, cum ferme octoginta coepiscopis suis 
Africanarum Ecclesiarum, hominem
[omnem] qui extra Ecclesiae catholicae communionem baptizatus fuisset, 
oportere ad Ecclesiam venientem denuo baptizari, quod non recte fieri tanto 
viro nimirum propterea Dominus non aperuit, ut ejus pia et humilitas, et 
charitas, in custodienda salubriter Ecclesiae pace, patesceret. Minus ergo 
ille penetravit ut cerneret secretum abditum sacramenti: sed, si sciret 
omnia sacramenta, charitatem autem non haberet, nihil esset. Cum autem 
minus illud perspiciens, hanc tamen humiliter, fideliter, fortiter custodivit, 
ad Martyrii coronam meruit pervenire, ut si qua in ejus lucidam mentem 
ex humana conditione nebula inrepserant [irrepserat], gloriosa serenitate 
fulgentis sanguinis fugaretur. Non enim frustra ipse Dominus Jesus Christus, 
cum se ipsum diceret vitem, suos
autem tanquam in vite sarmenta praecidi dixit eos, et de vite auferri, 
tanquam inutilia sarmenta quae fructum non darent. Quis est autem fructus, 
nisi novus ille foetus, de quo item dicit: Mandatum novum do vobis, ut 
vos invicem diligatis? Ipsa est illa charitas, sine qua caetera nihil prosunt, 
Dicit et Apostolus: Fructus autem spiritus est charitas, gaudium, pax, 
longanimitas, benignitas, bonitas, fides, mansuetudo, continentia. Quae 
omnia incipiunt a charitate, et per caeteram juncturam quasi botrum mirabilem 
faciunt. Nec tamen frustra idem Dominus addidit, Quae autem sarmenta in 
me dant fructum, purgat illa pater meus, ut majorem fructum afferant: nisi 
quia et ipsi, qui fructu praevalent charitatis, possunt tamen aliquid habere 
purgandum, quod incultum agricola non relinquit. Quod ergo ille sanctus 
de
Baptismo aliter sentiens quam se res habebat, quae postea pertractata et 
diligentissima consideratione firmata est, in catholica unitate permansit, 
et charitatis ubertate compensatum est, et passionis falce purgatum.
          CAPUT CCXIX. 18 Quod sicut intus quod diaboli est argumentum 
est, sic et foris quod Christi est, agnoscendum est; ex libro de Baptismo 
IV.
Sicut ergo et intus, quod diaboli est, arguendum est, sic et foris, quod 
Christi est agnoscendum est. An extra unitatem Ecclesiae non habet sua 
Christus, et in unitate Ecclesiae habet sua diabolus? Hoc fortasse [de] 
hominibus dici potest, ut sic extra Ecclesiae
communionem non habeat Deus aliquem suorum, sicut inter angelos sanctos 
non habet diabolus aliquem suorum. Ecclesiae vero huic, quae adhuc carnis 
mortalitatem portat, quandiu peregrinatur a Domino, licuerit diabolo miscere 
zizania, hoc est, malos homines, et permissus sit propter ipsius Ecclesiae 
peregrinationem, ut requies illius patriae qua sancti angeli perfruuntur, 
desideraretur ardentius. De Sacramentis autem hoc dici non potest. Sicut 
enim ea possunt habere atque tractare non ad salutem, sed ad perniciem 
suam, in qua igni destinata sunt interiora zizania, sic exteriora zizania, 
quae ab interioribus recedentibus acceperunt, quia recedentia non amiserunt. 
Quod sine dubio manifestatur, cum redeuntibus non restituitur, quando forte 
aliqui
ex eis ipsis qui recesserant revertuntur. Nec quisquam dixerit: Quid enim 
frumenti habent zizania? si enim hoc ita est, et intus et foris ad hoc 
duntaxat par conditio est. Neque enim in zizaniis exterioribus non inveniuntur 
grana frumenti, et in interioribus inveniuntur. De sacramento [sacramentis] 
autem cum quaeritur, non utrum habeant aliquid frumenti zizania quaeritur, 
sed utrum habeant aliquid coeli? et exterioribus enim et interioribus zizaniis, 
cum ipso tritico est pluvia communis, quae coelestis et dulcis est; ipsa 
etiam si ex ea zizania steriliter crescunt, sic et Evangelicum Christi 
sacramentum divinum et suave est, neque propter eorum sterilitatem quos 
etiam foris cum pluit improbandum.
          CAPUT CCXX. Quod non ita sibi baptismus verus succedere possit 
sicut falsae fidei vera succedit; ex eodem libro de Baptismo IV.
Jam satis ostendimus ad baptismum qui verbis evangelicis consecratur, non 
pertinere cujusquam vel dantis vel accipientis errorem, sive de Patre, 
sive de Filio, sive de Spiritu sancto aliter sentiat quam doctrina coelestis 
insinuat. Multi enim carnales et animales etiam intus baptizantur, cum 
aperte dicat Apostolus: Animalis autem homo non percipit ea quae sunt spiritus 
Dei, et percepto jam baptismo, dicit eos adhuc animales esse. Secundum 
sensum autem carnalem, non potest nisi carnaliter de Deo sapere anima corporeis 
sensibus dedita. Unde multi
post baptismum proficientes, et maxime qui infantes vel pueri baptizati 
sunt, quanto magis eorum intellectus serenatur et illuminatur [illuminetur], 
dum interior homo renovatur de die in diem, propiores [priores,] suas opiniones, 
quas de Deo habebant, cum suis phantasmatis ludificarentur, inrident [irrident], 
detestantes atque confitentes abiiciunt. Nec tamen ideo non accepisse baptismum 
existimantur, aut talem baptismum accepisse dicuntur, qualis fuit error 
ipsorum: sed in eis et Sacramenti integritas honoratur, et mentis vanitas 
emendatur, etiamsi confirmata et fortasse multis contentionibus defensa 
calluerat. Quapropter etiam haereticus, qui perspicue foris est, si baptismum 
illic evangelicum accepit, non talem utique baptismum accepit, quali errore 
caecatur.
Et propterea si resipiscens viderit, relinquendum esse quod male tenuerat, 
non simul ei relinquendum est bonum quod acceperat. Nec quia error illius 
improbandus est, propterea in illo Christi baptismus exsufflandus est. 
Jam enim ex his quos intus contigit de Deo falsa opinantes baptizari, satis 
elucet discernendam esse sacramenti veritatem, a male credentis errore, 
quamvis utrumque in homine uno valeat inveniri: et ideo cum etiam foris 
in errore aliquo constitutus, vero tamen sacramento fuerit baptizatus, 
cum Ecclesiae redditur unitati, sicut falsae fidei vera succedit, non sic 
potest etiam vero baptismo verus baptismus succedere, quia idem ipse sibi 
succedere non potest, quia nec decedere potest. Ad hoc ergo haeretici ad 
catholicam veniunt,
ut quod eorum malum est corrigatur, non quod Dei bonum est repetatur. Dicit 
aliquis: Nihilne ergo interest si duo in errore pari atque malitia constituti 
sint, nec vita nec corde mutato, alius eorum foris, alius intus baptizetur? 
Fateor interesse: ille enim pejor est, qui etiam foris baptizatur, non 
eo quod baptizatur, sed eo quod foris est. Est etiam [enim] ipsius divisionis, 
nec nullum, nec parvum malum, si tamen ille qui intus baptizatur, non propter 
aliquod terrenum aut temporale commodum intus esse voluit, sed quod unitatem 
Ecclesiae toto orbe diffusae schismatum concisionibus praetulit; alioquin 
etiam ipse inter illos qui foris sunt deputandus est. Constituamus ergo 
duos aliquos isto modo: unum eorum, verbi gratia, id sentire de Christo 
quod Photinus
opinatus est, et in ejus haeresi baptizari extra Ecclesiae catholicae communionem; 
alium vero hoc idem sentire, sed in Catholica baptizari, existimantem ipsam 
esse Catholicam fidem; istum nondum haereticum dico, nisi manifestata sibi 
doctrina catholicae fidei resistere maluerit, et illud quod tenebat elegerit, 
quod antequam fiat, manifestum est illum qui foris est esse pejorem. Itaque 
in hoc sola falsa opinio, in illo autem etiam ipsa divisio corrigenda est; 
sed in neutro ipsorum sacramenti veritas repetenda; quod si quisquam idem 
sentiat quod illi, et esse haeresim noverit ab unitate catholica separatam, 
ubi hoc docetur et discitur, sed alicujus saecularis emolumenti causa, 
in catholica unitate baptizari voluerit, vel in ea baptizatus propter hoc 
inde
exire noluerit, non solum separatus habendus est, verum etiam tanto sceleratius, 
quanto magis errori haeresis et divisioni unitatis fallaciam simulationis 
adjungit. Quamobrem cujusque hominis pravitas quanto periculosior est et 
tortuosior, tanto instantius et operosius corrigenda est. Nec ideo tamen, 
si quid habet integrum, praesertim non suum, sed Dei, propter ejus pravitatem 
vel nullum putandum est, vel eodem modo vituperandum, vel ejus pravitati 
tribuendum, ac non illius largitati, qui etiam fornicanti a se animae, 
et eunti post amatores suos, dedit panem suum, et vinum suum, et oleum 
suum, et alia vel alimenta, vel ornamenta, quae nec a se ipsa, nec ab ejus 
amatoribus ei sunt, sed ab illo qui
eam miserans, ubique voluit ad quem redeat ammonere [admonere].
          CAPUT CCXXI. De bonorum morum haeretico et catholico criminoso; 
ex eodem libro de Baptismo IV.
Constituamus ergo aliquem castum, continentem, non avarum, non idolis servientem, 
hospitalem, indigentibus ministrantem, non cujusquam inimicum, non contentiosum, 
patientem, quietum, nullum aemulantem, nulli invidentem, sobrium, frugalem 
haereticum: nulli utique dubium est, propter hoc solum quod haereticus 
est, regnum Dei non possessurum. Constituamus alium fornicatorem, immundum, 
luxuriosum, avarum, vel etiam apertius idolis deditum, veneficum, discordiosum, 
contentiosum, aemulum,
animosum [pro temerario], seditiosum, invidum, ebriosum, comessatorem, 
sed catholicum: nunquid propter hoc solum quod catholicus est, regnum Dei 
possidebit, agens talia de quibus sic concludit Apostolus: Quae 17 praedico 
vobis, sicut praedixi, quoniam qui talia agunt regnum Dei non possidebunt? 
Si hoc dicimus, nos ipsos seducimus. Nam sermo Dei non nos seducit, qui 
nec tacet, nec parcit, nec ulla adulatione nos decipit. Ideo quippe et 
alibi dicit: Hoc autem scitote, cognoscentes quoniam omnis fornicator, 
aut immundus, aut avarus, quod est idolorum servitus, non habet haereditatem 
in regno Christi et Dei; nemo vos seducat inanibus verbis. Non est ergo 
quod de sermone Domini conqueramur. Dicit omnino et aperte ac libere, dicit 
eos qui
male vivunt ad regnum Dei non pertinere; his igitur omnibus vitiis circumsepto 
catholico non adulemur, nec ei quia Christianus catholicus est impunitatem, 
quam Scriptura divina non promittit, promittere audeamus. Nec si aliquid 
unum habeat ex his quae dicta sunt, debemus ei societatem supernae illius 
patriae polliceri. Ad Corinthios enim singula enumerat, in quibus singulis 
subauditur quod regnum Dei non possidebunt. Nolite, inquit, errare: neque 
fornicatores, neque idolis servientes, neque adulteri, neque molles, neque 
masculorum concubitores, neque fures, neque avari, neque ebriosi, neque 
maledici, neque rapaces, regnum Dei possidebunt. Non ait: Qui haec omnia 
vitia simul habuerint regnum Dei non possidebunt; sed: Neque illi, neque
illi, ut in singulis hoc subaudias, quod nulli eorum regnum Dei possidebunt. 
Sicut ergo haeretici regnum Dei non possidebunt, sic avari regnum Dei non 
possidebunt. Nec dubitandum est quidem poenas ipsas quibus cruciabuntur 
qui regnum Dei non possidebunt pro diversitate criminum esse diversas, 
et alias aliis acriores, ut in ipso igne aeterno pro disparibus ponderibus 
peccatorum sint disparia tormenta poenarum. Neque enim frustra ipse Dominus 
ait: Tolerabilius erit Sodomis quam vobis in die judicii.
          CAPUT CCXXII. Quod aqua baptismatis et intra Ecclesiam salvet 
et extra Ecclesiam damnet; ex libro V de Baptismo.
Sunt etiam quidam ex eo numero qui adhuc nequiter
vivant, aut etiam in haeresibus, vel in gentilium superstitionibus jaceant; 
et tamen etiam illic novit Dominus qui sunt ejus. Namque in illa ineffabili 
praescientia [Dei], multi qui foris videntur intus sunt, et multi qui intus 
videntur foris sunt. Ex illis ergo omnibus qui, ut ita dicam, intrinsecus 
et in occulto intus sunt, constat ille hortus conclusus, fons signatus, 
puteus aquae vivae, paradisus cum fructu pomorum. Horum munera concessa 
divinitus, partim sunt propria, sicut in hoc tempore infatigabilis charitas, 
et in futuro vita aeterna; partim vero cum malis perversisque communia, 
sicut omnia caetera, in quibus sunt et sacrosancta mysteria. Hinc itaque 
jam facilior nobis et expeditior arcae illius, cujus Noe fabricator et 
gubernator fuit [exstitit],
consideratio proponitur. Ait enim Petrus: In arca Noe pauci, id est, octo 
animae hominum salvae factae sunt per aquam, quod et vos simili forma baptisma 
salvos facit, non carnis depositio sordium, sed conscientiae bonae interrogatio. 
Quapropter si apparent hominibus in unitate catholica baptizati, qui saeculo 
verbis solis et non factis renuntiant, quomodo pertinent ad hujus arcae 
mysterium, in quibus non est conscientiae bonae interrogatio? Aut quomodo 
salvi fiunt per aquam, qui sancto baptismate male utentes, cum videantur 
esse intus, usque in finem vitae in flagitiosis et perditis moribus perseverant? 
aut quomodo non sunt per aquam salvati, quos in praeteritum cum eo baptismate 
quod in haeresi acceperant in Ecclesiam simpliciter admissos
Cyprianus ipse commemorat? eadem quippe arcae unitas eos salvos fecit, 
in qua nemo nisi per aquam salvandus [salvatus] est. Ipse enim dicit: Potens 
est Dominus misericordia sua indulgentiam dare et eos qui ad Ecclesiam 
simpliciter admissi in Ecclesia dormierunt, ab Ecclesiae suae muneribus 
non separare. Si non per aquam, quomodo in arca? si non in arca, quomodo 
in Ecclesia? si autem in Ecclesia, utique in arca; et si in arca, utique 
per aquam. Potest ergo fieri ut et quidam foris baptizati per Dei praescientiam 
verius intus baptizati deputentur, quia illic eis incipit aqua prodesse 
ad salutem; neque enim aliter dici possunt salvi facti in arca, nisi per 
aquam. Et rursus quidam, qui videbuntur intus baptizati per eamdem praescientiam 
Dei, foris baptizati
verius deputentur. Male quippe utentes baptismo, per aquam moriuntur, quod 
nulli tunc accidit, nisi qui praeter arcam fuit. Certe manifestum est id 
quod dicitur in Ecclesia intus et foris, in corde, non in corpore, cogitandum; 
quandoquidem omnes qui corde sunt in arcae unitate, per eamdem aquam salvi 
fiunt, per quam omnes qui corde sunt foris, sive etiam corpore foris sint, 
sive non sint, tanquam unitatis adversarii moriuntur. Sicut ergo non alia 
sed eadem aqua, et in arca positos salvos fecit, et extra arcam positos 
interemit, sic non alio, sed eodem baptismo, et boni catholici salvi fiunt, 
et mali catholici vel haeretici pereunt.
          CAPUT CCXXIII. Quod multi lupi sint interius insidiantes et multae 
oves exterius errantes, scire tamen Dominum qui sunt ejus: et de sancto 
Cypriano, vel de apostolo Petro ex libro VI de Baptismo.
Etiam corde tardiores, quantum existimo, intelligunt baptismum Christi 
nulla perversitate hominis, sive dantis, sive accipientis, posse violari. 
Nec ob aliud illis temporibus, quando ista quaestio contra utilem consuetudinem 
disputationibus salva charitate atque unitate altercantibus discutiebatur, 
visum est quibusdam etiam egregiis viris antistitibus Christi, inter quos 
praecipue beatus Cyprianus eminebat, non esse posse apud haereticos vel 
schismaticos baptismum Christi, nisi quia non distinguebatur sacramentum 
ab effectu vel usu sacramenti; et quia
ejus effectus atque usus in liberatione a peccatis et cordis rectitudine 
apud haereticos non inveniebatur, ipsum quoque sacramentum illic non esse 
putabatur. Sed convertentibus oculos ad interioris paleae multitudinem, 
cum et hi qui in ipsa unitate perversi sunt, et perdite vivunt, appareant 
remissionem peccatorum nec dare posse, nec habere, quia non malignis, sed 
bonis filiis dictum est: Si cui dimiseritis peccata, dimittentur ei; si 
cui retinueritis, tenebuntur, habere tamen, et dare, et accipere baptismi 
sacramentum satis eluxit pastoribus Ecclesiae catholicae toto orbe diffusae, 
per quos postea plenarii concilii auctoritate originalis consuetudo firmata 
est, etiam ovem quae foris errabat, et Dominicum characterem a fallacibus 
depraedatoribus suis foris
acceperat, venientem ad Christianae unitatis salutem, ab errore corrigi, 
a captivitate liberari, a vulnere sanari: characterem tamen dominicum agnosci 
potius quam improbari, quandoquidem ipsum characterom multi [et] lupi et 
lupis infigunt, qui videntur quidem intus esse, verumtamen ad illam ovem, 
quae etiam ex multis una est, non pertinere morum suorum fructibus convincuntur, 
in quibus in finem usque perdurant, quia secundum praescientiam Dei sicut 
multae oves errant exterius, sic multi lupi insidiantur interius, inter 
quos tamen novit Dominus qui sunt ejus, qui non audiunt vocem nisi pastoris, 
etiam cum clamat per similes Pharisaeorum, de quibus dictum est: Quae dicunt 
facite. Sicut enim homo spiritalis, habens finem praecepti,
id est charitatem, de 20 corde puro, et conscientia bona, et fide non ficta, 
potest aliquid ex corpore quod adhuc corrumpitur et adgravat animam, minus 
liquide cernere, et aliter sapere, quod in eadem charitate permanenti Deus 
cum voluerit revelabit: sic in homine carnali atque perverso potest aliquod 
bonum et utile reperiri, quod aliunde sit, non ex ipso. Nam ut in palmite 
fructuoso invenitur aliquid quod purgandum sit, ut majorem fructum ferat, 
ita et in arundine sterili atque arida, vel alligata, solet uva pendere. 
Et ideo sicut stultum est fructiferi palmitis purgamenta diligere, commode 
autem facit qui poma sua via ubicumque suspensa non respuit, ita quisquis 
ab unitate praecisus, propterea rebaptizat quia
Cypriano visum est ab haereticis venientes denuo baptizari oportere, laudanda 
in tanto viro aversatur, et emendanda sectatur, nec ea ipsa quae sectatur 
assequitur. Ille enim dum zelo Dei graviter detestatur eos qui se ab unitate 
separaverunt, etiam ab ipso baptismo separatos esse arbitratus est: isti 
autem parum sceleris putantes quod ipsi a Christi unitate separati sunt, 
etiam baptismum ejus illic non esse et secum exisse contendunt. Tam ergo 
longe sunt fecunditate Cypriani, ut nec purgamentis ejus aequentur. Item 
quisquis non habens charitatem, et perditas vias morum ingrediens pessimorum, 
intus videtur esse, cum foris sit, et baptismum Christi nec in haereticis 
repetit, nihil ejus adjuvat sterilitatem quod non fecundatur suo, sed fructu 
oneratur
alieno. Fieri autem potest ut aliquis vigeat in radicem charitatis, et 
in quo Cyprianus aliter sapuit rectissime sapiat, et tamen in Cypriano 
quam in isto plura fecunda sint, et in isto quam in Cypriano plura purganda 
sint. Non solum itaque malos catholicos nullo modo comparamus, sed nec 
bonos facile coaequamus beato Cypriano, quem inter raros et paucos excellentissimae 
gratiae viros numerat pia mater Ecclesia: quamvis isti et apud haereticos 
cognoscant baptismum Christi, illi autem aliter visum sit, ut per eum minus 
aliquid videntem et in unitate firmissime permanentem, manifestius demonstraretur 
haereticis quam sacrilego scelere rumperetur vinculum pacis. Neque enim 
Pharisaei caeci, quamvis dicentes aliquando quod fieri debebat, comparandi
erant apostolo Petro, quamvis dicenti aliquando quod fieri non debebat. 
Non solum autem istorum ariditas illius viriditati conferenda non est, 
sed nec aliorum fructus illins ubertati adaequandus est. Gentes enim nemo 
judaizare nemo nunc cogit, nec ideo tamen quisquam nunc in Ecclesia quantumlibet 
profecerit Petri apostolatui conferendus est. Quapropter reddens debitam 
reverentiam dignumque honorem, quantum valeo, persolvens pacifico episcopo 
et glorioso martyri Cypriano, audeo tamen dicere aliter eum sensisse de 
schismaticis vel haereticis baptizandis, quam postea veritas prodidit: 
non ex mea, sed ex universae Ecclesiae sententia, plenarii concilii auctoritate 
roborata atque firmata; sicut venerans pro sui merito Petrum, primum apostolorum 
et eminentissimum
martyrem, audeo tamen dicere non eum recte fecisse ut gentes judaizare 
cogeret; etiam hoc enim dico, non ex mea, sed ex apostoli Pauli salutari 
doctrina, per universam Ecclesiam retenta atque servata. Disputans ergo 
[enim] de sententia Cypriani, multum infra merita positus Cypriani, dico 
sacramentum baptismi et bonos et malos posse habere, posse dare, posse 
accipere; et bonos quidem utiliter ac salubriter, malos autem perniciose 
atque poenaliter: cum illud tamen in utrisque sit aequaliter integrum, 
atque nihil interesse ad ejus aequalem in omnibus integritatem quanto pejor 
id habeat inter malos, sicut nihil interest quanto melior id habeat inter 
bonos; ac per hoc nihil etiam interest quanto pejor id tradat, sicut nihil 
interest
quanto melior [dat]; atque ita nihil [aliud] interest quanto pejor id accipiat, 
sicut nihil interest quanto melior [accipiat]: illud enim per seipsum, 
et in eis qui non aequaliter justi sunt, et in eis qui non aequaliter iniqui 
sunt, aequaliter sanctum est.
          CAPUT CCXXIV. Quod sub eodem baptismo peccata dimittantur, propter 
vinculum charitatis, sub quo tenebantur propter sacrilegium divisionis; 
et de laude sancti Cypriani; ex eodem libro.
Sed, ut dictum est, nihil interest ad baptismi sanctitatem quanto quisque 
pejor id habeat, et quanto pejori tradat. Potest tamen tradere separatus, 
sicut potest habere separatus, sed quam perniciose habere, tam perniciose 
tradere; ille autem cui tradit, potest salubriter accipere, si ipse non 
separatus accipiat, sicut plerisque
accidit, ut catholico animo et corde ab unitate pacis non alienato, aliqua 
necessitate mortis urgentis in aliquem haereticum irruerent, et ab eo Christi 
baptismum sine ullius perversitate perciperent, et sive defuncti, sive 
liberati, nequaquam apud eos remanerent, ad quos nunquam corde transierant. 
Si autem etiam ipse separatus acceperit, tanto perniciosius accipit, quanto 
magis bonum est quod non bene accipit: et tanto magis valet ad exitium 
separato, quanto magis posset ad salutem valere conjuncto: et ideo si ab 
illa perversitate correctus, et a separatione conversus venerit ad catholicam 
pacem, sub eodem baptismate quod acceparat ejus peccata dimittuntur, propter 
vinculum charitatis, sub quo baptismate peccata ejus tenebantur, propter 
sacrilegium
divisionis; quia illud et in homine justo, et in homine injusto semper 
sanctum est, quod neque alicujus aequitate augetur, neque alicujus iniquitate 
minuitur. Quae cum ita sint, quid huic tam perspicuae veritati officit 
quod multi coepiscopi Cypriano in illam sententiam consenserunt, suasque 
in idem convenientes proprias protulerunt, nisi ut magis magisque illius 
viri erga unitatem Christi charitas innotescat? Si enim solus ita sentiens 
nullo consentiente remaneret, videretur propterea refriguisse ab scelere 
schismatis, quia socios non inveniebat erroris: tam multis autem sibi consentientibus, 
quam [quod] cum caeteris diversa sentientibus in unitate permansit catholicae 
universitatis, sanctissimum vinculum non timore solitudinis, sed pacis 
amore servavit.
          CAPUT CCXXV. Quod sacramentum baptismi et in malo et in bono 
homine sit aequale; ex libro VI.
Potest ergo fieri ut aliquis pejor sit ethnico, et tamen in eo Christi 
sacramentum non solum sit, sed etiam non sit pejus quam in homine sancto 
et justo: etsi enim, quantum in illo homine est, non eum servavit, sed 
animo et voluntate violavit, tamen quantum ad ipsum attinet sacramentum, 
et cum contemptore et repudiatore suo integrum inviolatumque permansit. 
Nonne Sodomitae ethnici erant, id est gentiles? pejores ergo erant Judaei, 
quibus Dominus dicit, Tolerabilius erit Sodomis in die judicii quam vobis; 
et quibus propheta dicit: Justificatis Sodomam, id est, in comparatione 
vestra
Sodoma justificata est. Nunquid tamen ideo sacramenta divina quae apud 
Judaeos erant, talia erant quales ipsi erant quae Dominus quoque ipse suscepit, 
et ad ea celebranda leprosos quos mundaverat misit, et ea Zachariae ministranti 
angelus astitit, eumque in templo sacrificantem exauditum esse nuntiavit? 
Haec eadem sacramenta, et in bonis hominibus illius temporis erant, et 
in malis pejoribus quam sunt ethnici, quandoquidem in 21 malitia Sodomitis 
praelati sunt: et tamen illa sacramenta erant in utrisque integra atque 
divina. Nam et ipsi gentiles, si quid divinum et rectum in doctrinis suis 
habere potuerunt, non improbaverunt sancti nostri, quamvis illi per suas 
superstitiones et idololatriam, et superbiam caeterosque mores detestandi 
essent, et
nisi corrigerentur, divino judicio puniendi. Nam et Paulus apostolus, apud 
Athenienses cum de Deo quaedam diceret, perhibuit testimonium quod quidam 
eorum tale aliquid dixerint: quod utique, si ad Christum venirent, agnosceretur 
in eis, non improbaretur. Et sanctus Cyprianus talibus adversus eosdem 
ethnicos utitur testibus: nam cum de magis loqueretur, Quorum tamen, inquit, 
praecipuus Sosthenes Ed. Ben. [Hostanos], et formam veri Dei negat conspici 
posse, et angelos veros dicit sedi ejus assistere; in quo et Plato pari 
ratione consentit, et unum Deum servans, caeteros angelos vel daemonas 
dicit: Hermes quoque Trismegistus unum Deum loquitur, et eum incomprehensibilem 
atque inaestimabilem confitetur. Si ergo isti venissent ad percipiendam 
Christianam
salutem, non eis utique diceretur, Hoc malum habetis, vel, falsum habetis, 
sed plane merito diceretur, Hoc vobis quamvis integrum et verum, nihil 
tamen prodesset nisi ad Christi gratiam veniretis. Si ergo in ipsis ethnicis 
potest aliquid divinum inveniri reeteque approbari, quamvis eis salus adhuc 
a Christo praestanda sit, non oportet nos ita moveri, etiamsi pejores sint 
haeretici, ut quod in eis malum ipsorum est velimus corrigere, et quod 
in eis bonum est Christi nolimus agnoscere.
          CAPUT CCXXVI. Quod charitate Cypriani hi qui per illius sententiam 
se volunt excusare, damnentur; ex libro VII de Baptismo.
Verius universitati Ecclesiae catholicae placuit, ut
haeretici vel, schismatici qui jam Christi baptismum illic unde veniunt 
acceperunt, in catholicam communionem cum illo admittantur, ab errore suo 
correcti, in charitate radicati atque fundati; ut quod attinet ad baptismi 
sacramentum, non adsit quod deerat, sed prosit quod inerat. Et beatus quidem 
Cyprianus ait: Corpore quod corrumpitur non aggravante animam, et deprimente 
terrena inhabitatione sensum multa cogitantem, serenus perspicit veritatem, 
quam meruit adipisci per charitatem [Et beatus Cyprianus quidem: Jam corpore 
quod corrumpitur non aggravante animam, nec deprimente terrena inhabitatione 
sensum multa cogitantem, serenius perspicit veritatem, quam
meruit adipisci per charitatem]. Adjuvet itaque nos orationibus suis in 
istius carnis mortalitate, tanquam in caliginosa nube laborantes, ut, donante 
Domino, bona ejus quantum possumus imitemur. Si quid autem aliter sensit, 
et quibusdam fratribus collegisque persuasit, quod nunc eo quem dilexit 
revelante jam cernit, nos longe impares meritis suis, Ecclesiae tamen catholicae 
auctoritatem, cujus ipse egregium et charissimum membrum est, pro nostra 
infirmitate sectantes, adversus haereticos vel schismaticos enodemus, quos 
praecisos ab unitate quam tenuit, et arescentes a charitate qua viguit, 
et lapsos ab humilitate qua stetit, tanto amplius improbat atque condemnat, 
quanto magis eos novit ad insidiandum perscrutari velle quod scripsit, 
et ad pacificandum
imitari nolle quod fecit. Sicut illi qui se christianos Nazarenos vocant, 
et more judaico carnalia praeputia circumcidunt; nati haeretici, ex illo 
errore in quem Petrus devians a Paulo revocatus est, in hoc adhuc usque 
persistunt. Sicut ergo illi, Petro in primatu apostolorum martyrii gloria 
coronato, in sua perversitate praecisi ab Ecclesia remanserunt, sic isti, 
Cypriano per abundantiam charitatis in sortem sanctorum passionis claritate 
suscepto, seipsos exsules unitatis agnoscunt, et contra unitatis patriam 
pro suis calumniis civem unitatis opponunt.
          CAPUT CCXXVII. Quod ut in pessimis catholicis correctis baptismus 
non incipit adesse quod deerat, sed prodesse quod inerat, sic et in haereticis; 
ex eodem libro VII de Baptismo.
Ubi nobis ostendit Dominus Deus noster per pacificum episcopum Cyprianum 
et illos qui ei consenserunt, quantum sit catholica unitas diligenda, ut 
in eo quod aliter sapiebant, donec Deus id quoque revelaret, tolerarent 
potius diversa sentientes, quam se ab eis nefario schismate separarent: 
ubi Donatistarum prorsus ora clauduntur, etiam si de Maximianistis nihil 
dicamus. Si enim mali bonos in unitate contaminant, nullam jam Ecclesiam 
cui sociaretur vel ipse Cyprianus invenit; si autem mali bonos in unitate 
non maculant, nullam causam separationis sacrilegus Donatista proponit. 
Baptismum autem si habent et tradunt alii tam multi qui operantur opera 
carnis, qualia qui agunt, regnum Dei non possidebunt: habent
ac tradunt haeretici, qui inter illa opera enumerati sunt, quod quia recedendo 
non amiserunt, et tradere manendo potuerunt; sed tam infructuose atque 
inutiliter tales talibus, quam et illi caeteri patres eorum, in eo quod 
regnum Dei non possidebunt; et quemadmodum illis correctis baptisma non 
incipit adesse quod deerat, sed prodesse quod inerat, sic et haereticis. 
Unde Cyprianus, et qui cum eo senserunt, catholicae Ecclesiae quam noluerunt 
praecidere, non potuerunt praescribere. Quod vero aliter sapuerunt non 
expavescimus, quia cum eis veneramur et Petrum: quod autem ab unitate non 
recesserunt gaudemus, quia cum eis aedificamur in Petra.
          CAPUT CCXXVIII. Quae sint tenebrae exteriores; ex libro de Gratia 
Novi Testamenti ad Honoratum.
Timore itaque casto permanenti in saeculum saeculi, timeat Deum omne semen 
Israel. Timeant quem diligunt, non alta sapiendo, sed humilibus consentiendo, 
cum timore et tremore suam ipsorum salutem operentur [operando]: Deus est 
enim qui operatur in eis et velle et operari per bonam voluntatem. Haec 
est justitia Dei, hoc est quod Deus donat homini cum justificat impium; 
hanc Dei justitiam ignorantes superbi Judaei, et suam volentes constituere, 
justitiae Dei non sunt subjecti. Hac superbia dejiciuntur ut humilis inseratur 
oleaster, et illi ibunt in tenebras exteriores, de quibus inter alia requisisti, 
venientibus
ab oriente et occidente multis, qui recumbent cum Abraham, Isaac et Jacob 
in regno coelorum: sunt enim modo in exteris tenebris, unde correctio desperanda 
non est, quam si contempserint ibunt in tenebras exteriores, ubi correctionis 
locus non erit; quoniam Deus lux est, et tenebrae in eo non sunt ullae, 
sed lux cordis, non istorum qui in carne sunt oculorum, nec omnino talis 
qualis hujus visibilis lucis phantasia cogitatur, quanquam et ibi est videre, 
sed longe aliter, longe dissimiliter. Qualis enim lux est ipsa charitas, 
quis verbis explicet? quis earum rerum quae sensibus corporis adjacent, 
ullo demonstret exemplo? An forte lux charitas non est? Audi apostolum 
Joannem, ipse quippe dixit quod modo commemoravi, quoniam Deus lux est, 
et tenebrae in eo
non sunt ullae; qui rursus dicit, Deus charitas est. Ac per hoc si Deus 
lux est, et Deus charitas est, profecto charitas lux ipsa est, quae diffunditur 
in cordibus nostris per Spiritum sanctum qui datus est nobis, Item dicit: 
Qui odit fratrem suum in tenebris est usque adhuc. Istae sunt tenebrae 
in quas diabolus et angeli ejus multum superbiendo progressi sunt; charitas 
enim non aemulatur, non inflatur; ideo non aemulatur, quia non inflatur. 
Ubi enim praecedit inflatio, continuo sequitur aemulatio, 22 quoniam superbia 
mater est invidentiae. Diabolus igitur et angeli ejus, a luce atque fervore 
charitatis aversi, et nimis in superbiam invidiamque progressi, velut glaciali 
duritia torpuerunt, et ideo per figuram tanquam in aquilone ponuntur. Unde 
cum generi humano diabolus
incubaret, ventura gratia Salvatoris dicitur in Cantico canticorum: Exsurge, 
aquilo, et veni, auster, perfla hortum meum, et fluent aromata; exsurge 
qui ruisti, qui subditis incumbis, qui possessos premis; exsurge, ut a 
tuo pondere relevati erigantur quorum animas premendo curvasti. Et veni, 
auster, inquit, spiritum invocans gratiae, flantem de meridie, velut a 
parte fervida et luminosa, et fluant aromata. Unde Apostolus dicit: Christi 
bonus odor sumus in omni loco; hinc etiam dicitur in quodam psalmo: Converte, 
Domine, captivitatem nostram, sicut torrens in austro; captivitatem scilicet, 
qua sub diabolo tanquam sub aquilone tenebantur, ubi abundante iniquitate 
friguerant, et quodammodo congelaverant;
hinc enim et Evangelium dicit: Quoniam abundavit iniquitas, refrigescet 
charitas multorum. At vero flante austro glacies resolvitur, et torrentes 
fluunt; id est, peccatis remissis, populi ad Christum charitate concurrunt; 
hinc et alibi scriptum est: Sicut glacies in sereno, ita solventur peccata 
tua. Proinde rationalis creatura sive in angelico spiritu, sive in anima 
humana ita facta est, ut sibi ipsa bonum quo beata fiat esse non possit; 
sed mutabilitas ejus si convertatur ad incommutabile bonum, fiat beata: 
unde si avertatur misera est. Aversio ejus vitium ejus, et conversio ejus 
virtus ejus est. Natura ergo non est mala, quia creatura spiritus [est] 
vitae rationalis, etiam privata bono, cujus participatione beatificatur, 
id est, etiam vitiosa melior est corpore quod
summum est in corporibus, id est, hac luce quae sentitur oculis carnis, 
quia et ipsa corpus est. Omni autem corpore quaelibet incorporea natura 
praestantior, non mole (quia non nisi corporum est moles), sed vi quadam 
qua supergreditur omnem phantasiam quam volutat animus haustam de sensibus 
corporis. Sed quemadmodum in ipsis corporibus, ea quae inferiora sunt, 
sicut terra et aqua, et ipse aer, meliora fiunt participatione melioris, 
id est, cum luce illuminantur et fervore vegetantur, sic incorporeae creaturae 
rationales ipsius Creatoris fiunt participatione meliores, cum ei cohaerent 
purissima et sanctissima charitate, qua omnimodo si caruerint, tenebrescent 
et obdurescent quodammodo. Proinde infideles homines tenebrae sunt, qui 
per fidem conversi ad Deum,
quadam praemissa illuminatione lux fiunt: in qua proficiendo si ex fide 
ad speciem pervenerint, ut id quod credunt etiam prospicere, sicut tantum 
bonum potest conspici, mereantur, perfectam recipient imaginem Dei; talibus 
enim dicit Apostolus: Fuistis aliquando tenebrae, nunc autem lux in Domino. 
Porro diabolus et angeli ejus tenebrae sunt infidelibus hominibus exteriores; 
plus enim ab illa charitate aversi, et in suum factum obstinationemque 
progressi sunt; et quoniam extremo judicio dicturus est Christus eis quos 
ad sinistram discernet, Ite in ignem aeternum, qui paratus est diabolo 
et angelis ejus; his malignis spiritibus conjungendos simulque damnandos 
dicit ituros in tenebras exteriores, id est in societatem poenalem diaboli 
et angelorum ejus; huic poenae contrarium
est quod bono servo dicitur: Intra in gaudium Domini tui; ut quanto sunt 
istae tenebrae exteriores, tanto sit lumen illud interius. Non haec per 
locorum intervalla inani phantasmate cogitanda sunt, localia spatia non 
occupant nisi corporum [corporis] moles. Non est hoc spiritus vitae, non 
est hoc anima rationalis, multo minus Deus omnium benignissimus conditor 
et justissimus ordinator. Voluntatibus et affectibus ista vel propinquare, 
vel longe fieri, vel intrare, vel exire dicuntur. Sed quia malo opere, 
id est tenebroso, delectantur facientes, secutura est autem poena quae 
torqueat; ideo Dominus ubi dicit: Tenebras exteriores, addit etiam, Ibi 
erit ploratus [fletus] et stridor dentium; ne talibus oblectationibus,
qualibus hic iniqui perfruuntur, quando infidelitate atque injustitia tenebrescunt, 
etiam in illo supplicio se usuros dementer existiment. Quia enim volentes 
injuste utuntur bonis, juste nolentes cruciabuntur malis; unde possunt 
etiam tenebrae exteriores intelligi poenae corporales. Corpus quippe est 
animae exterius, ut sint animae mala, quibus a charitatis lumine aversa 
[mens], in peccatis oblectatur, exteriores tenebrae; corporis autem mala, 
quibus aeternis in finem torquebitur, exteriores tenebrae, quas solas timent 
qui servili adhuc timore detinentur. Nam si eis liceret in illis exteris 
quae sunt in peccatis impune semper volvi et involvi, profecto nunquam 
vellent accedere ad Deum, et illuminari et inhaerere illi per charitatem, 
ubi est timor castus permanens in saeculum
saeculi; qui timor non cruciat, sed tenaciorem facit animam boni illius, 
quod si dimiserit, cadet.
          CAPUT CCXXIX. Quae sit latitudo, et longitudo, et altitudo, et 
profundum quod ait Apostolus; ex libro de Gratia Novi Testamenti.
Merito ergo istorum qui saturantur vivent corda in saeculum saeculi: vita 
enim Christus est qui habitat in cordibus eorum, interim per fidem, post 
etiam per speciem. Vident enim nunc per speculum in aenigmate, tunc autem 
facie ad faciem. Unde ipsa charitas nunc in bonis operibus dilectionis 
exercetur, qua se ad subveniendum quaquaversum potest, porrigit; et haec 
latitudo est; nunc longanimitate adversa tolerat, et in eo quod veraciter 
tenuit perseverat, et haec longitudo
est: hoc autem totum propter adipiscendam vitam facit aeternam, quae illi 
promittitur in excelso, et haec altitudo est. Existit vero ex occulto ista 
charitas, ubi fundati quodammodo et radicati sumus; ubi causae voluntatis 
Dei non investigantur, cujus gratia sumus salvi facti, non ex operibus 
justitiae quae nos fecimus, sed secundum ejus misericordiam. Voluntarie 
quippe genuit nos verbo veritatis, et haec voluntas ejus in abdito est, 
cujus secreti profunditatem quodammodo expavescens Apostolus clamat: O 
altitudo divitiarum sapientiae et scientiae Dei! quam inscrutabilia sunt 
judicia ejus, et investigabiles viae ejus! Quis enim cognovit sensum Domini? 
et hoc est profundum. Altitudo quippe commune nomen est excelso et profundo, 
sed cum in excelso dicitur, sublimitatis
eminentia commendatur; cum autem in profundo, difficultas investigationis 
et cognitionis. Unde et illud Deo dicitur: Quam magnificata sunt opera 
tua, Domine, nimis profundae factae sunt cogitationes tuae; et iterum: 
Judicia tua velut multa abyssus. Hinc igitur est illud Apostoli quod requirendum 
inter caetera posuisti: Hujus rei gratia, inquit, flecto genua mea ad Patrem 
Domini nostri Jesu Christi, ex quo omnis paternitas in coelo et in terra 
nominatur, ut det vobis secundum divitias gloriae suae, virtute corroborari 
per Spiritum ejus, in interiore homine habitare Christum, per fidem in 
cordibus vestris, ut in charitate radicati et fundati, praevaleatis comprehendere 
cum omnibus sanctis quae sit latitudo, et
longitudo, et altitudo, et profundum, scire etiam supereminentem scientiam 
charitatis Christi, ut impleamini in omnem plenitudinem Dei. Attende omnia 
diligenter. Hujus rei gratia, inquit, flecto genua mea ad Patrem Domini 
nostri Jesu Christi, ex quo omnis 23 paternitas in coelo et in terra nominatur. 
Quaeris cujus rei gratia? Hoc supra dixerat: Propter quod peto non infirmari 
in tribulationibus meis pro vobis; hoc ergo eis optat ut non infirmentur 
in tribulationibus Apostoli quas pro illis sustinebat, et propter hoc genua 
flectebat ad Patrem; proinde non infirmari unde illis sit, sequitur et 
dicit: Ut det vobis secundum divitias gloriae suae, virtute corroborari 
per Spiritum ejus; hae sunt divitiae de quibus dicit: O altitudo divitiarum! 
Abditas enim habent causas
ubi, nullis meritis praecedentibus, quid habemus quod non accepimus? Deinde 
sequitur et quid optet adjungit: In interiore, inquit, homine habitare 
Christum, per fidem in cordibus vestris; haec est vita cordium qua vivimus 
in saeculum saeculi, ab initio fidei usque ad finem speciei: ut in charitate, 
inquit, radicati et fundati, praevaleatis comprehendere cum omnibus sanctis. 
Ista est communio cujusdam divinae coelestisque reipublicae, hinc saturantur 
pauperes, non sua quaerentes, sed quae Jesu Christi, id est non commoda 
privata sectantes, sed in commune ubi salus omnium est consulentes. Nam 
de ipso pane quo tales saturantur, quodam loco Apostolus dicit: Unus panis, 
unum corpus multi sumus. Quid ergo comprehendere? Quae sit, inquit, latitudo: 
sicut etiam [jam]
dixi, in bonis operibus quibus benevolentia porrigitur usque ad diligendos 
inimicos; et longitudo, ut longanimiter pro hac latitudine molestiae tolerentur; 
et altitudo, ut pro his aeternum quod in supernis est praemium, non varium 
aliquid temporale speretur; et profundum, unde gratuita gratia Dei secundum 
secretum et abditum voluntatis ejus existit. Ibi enim radicati, ibi fundati 
sumus; radicati propter agriculturam, fundati propter aedificationem. Quae 
quoniam non est ab homine dicit alio loco idem Apostolus: Dei agricultura 
[estis], Dei aedificatio estis. Hoc totum igitur cum in hac nostra peregrinatione 
fides per dilectionem operatur, in futuro autem saeculo perfecta et plena 
charitas, sine ulla malorum tolerantia, non fide credit quod non videt, 
nec spe desiderat quod non
tenet, sed in aeternum veritatis incommutabilem speciem contemplabitur, 
cujus sine fine quietum opus erit laudare quod amat, et amare quod laudat. 
De hinc [hac] consequenter dicit: Scire etiam supereminentem scientiam 
charitatis Christi, ut impleamini in omnem plenitudinem Dei. In hoc mysterio 
figura crucis ostenditur: qui enim quia voluit mortuus est, quomodo voluit 
mortuus est; non frustra igitur tale genus mortis elegit, nisi ut in eo 
quoque latitudinis hujus, longitudinis, et altitudinis, et profunditatis 
magister existeret. Nam latitudo est in eo ligno quod transversum desuper 
figitur; hoc ad bona opera pertinet, quia ibi extenduntur manus; longitudo 
in eo quod ab ipso ligno usque ad terram conspicuum
est, ibi enim quodammodo statur, id est persistitur et perseveratur, quod 
longanimitati tribuitur: altitudo est in ea ligni parte quae ab illo quod 
transversum figitur sursum versus relinquitur, hoc est ad caput crucifixi, 
quia bene sperantium superna exspectatio est. Jam vero illud ex ligno quod 
non apparet, quod fixum occultatur, unde totum illud exsurgit, profunditatem 
significat gratuitae gratiae, in quo multorum ingenia conteruntur id pervestigari 
conantium, ut ad extremum eis dicatur: O homo, tu quis es, qui respondeas 
Deo? Vivent ergo corda saturatorum pauperum in saeculum saeculi, hoc est 
humilium charitate flagrantium, non sua quaerentium, sed sanctorum societate 
gaudentium.
          CAPUT CCXXX. Utrum parentes baptisatis parvulis noceant, cum 
eos daemoniorum sacrificiis sanare conantur, et si non nocent, quomodo 
eis prosit cum baptizantur parentum fides, quorum eis non potest obesse 
infidelitas?
Quaeris a me utrum parentes baptizatis parvulis suis noceant cum eos daemoniorum 
sacrificiis sanare conantur? et si non nocent, quomodo eis prosit cum baptizantur 
parentum fides, quorum eis non potest obesse perfidia? Ubi respondeo tantam 
illius sacramenti, hoc est baptismi salutaris, esse virtutem, in sancta 
compage corporis Christi, ut semel generatus per aliorum carnalem voluptatem, 
cum semel regeneratus fuerit per aliorum spiritalem voluntatem, deinceps 
non possit vinculo alienae iniquitatis obstringi, cui nulla sua voluntate 
consentit. Et anima enim patris
mea est, inquit, et anima filii mea est: anima quae peccaverit ipsa morietur. 
Non autem peccat ipsa, cum parentes ei omnino nescienti vel quilibet alius 
adhibet sacrilegia daemoniorum. Sed ideo ex Adam traxit quod sacramenti 
illius gratia solveretur, quia nondum erat anima separatim vivens, id est 
altera anima de qua diceretur: Et anima patris mea est, et anima filii 
mea est. Jam itaque cum homo in seipso est ab eo qui genuit aliter effectus, 
peccato alterius sine sua consensione non tenetur obnoxius: traxit origo 
reatum, quia unus erat cum illo a quo traxit, quando quod traxit admissum 
est. Non autem trahit alter ab altero, quando sua unoquoque propria vita 
vivente; jam est unde dicatur: Anima quae peccaverit ipsa morietur. Ut 
autem possit regenerari per
officium voluntatis alienae, cum offertur consecrandus, facit hoc unus 
Spiritus, ex quo regeneratur oblatus. Non enim scriptum est, Nisi qui renatus 
fuerit ex parentum voluntate, aut ex offerentium vel ministrantium fide; 
sed: Nisi quis renatus fuerit ex aqua et Spiritu. Aqua igitur exhibens 
forinsecus sacramentum gratiae, et Spiritus operans intrinsecus beneficium 
gratiae, solvens vinculum culpae, reconcilians bonum naturae, regenerant 
hominem in uno Christo ex uno Adam generatum. Regenerans ergo Spiritus 
in majoribus offerentibus, et parvulo oblato renato, quae communis est: 
ideo per societatem unius ejusdemque spiritus, prodest offerentiam voluntas 
parvulo oblato. Quando autem in parvulum
majores peccant, offerentes eum atque obligare conantes daemonum sacrilegis 
vinculis, non est anima utrorumque communis, ut etiam culpam possint habere 
communem: non enim sic communicatur culpa per alterius voluntatem, quemadmodum 
communicatur gratia per Spiritus sancti unitatem. Potest enim et in hoc 
et in illo homine esse unus Spiritus sanctus, etiamsi invicem nesciant 
per quem sit utriusque gratia communis. Non autem potest spiritus hominis 
esse et hujus et illius, per quem, peccante altero et altero non peccante, 
sit tamen culpa communis: ac per hoc potest parvulus semel ex parentum 
carne generantis [generatus] Dei Spiritu regenerari, ut ex illis obligatio 
contracta solvatur. Non potest autem semel Dei Spiritu regeneratus ex
parentum carne regenerari, ut obligatio quae soluta est iterum contrahatur: 
et ideo semel perceptam parvulus Christi gratiam non amittit, nisi propria 
impietate, si aetatis accessu tam malus evaserit. Tunc enim etiam propria 
incipiet habere peccata, quae non regeneratione auferantur, sed alia curatione 
sanentur. Verumtamen recte dicuntur parentes, vel quicumque majores filios, 
seu quoslibet parvulos baptizatos, daemoniorum sacrilegio obligare conantes, 
spiritaliter homicidae: nam in illis quidem interfectionem 24 non faciunt, 
sed, quantum in ipsis est, interfectores fiunt; recte illis dicitur, quando 
ab hoc scelere prohibentur: Nolite occidere parvulos vestros; dicit enim 
Apostolus: Spiritum nolite exstinguere. Non quia ille exstingui potest, 
sed quantum in
ipsis est exstinctores ejus merito dicuntur qui sic agunt ut exstinctum 
velint; si enim sacramenta quamdam similitudinem rerum earum quarum sacramenta 
sunt non haberent, omnino sacramenta non essent. Ex hac autem similitudine 
plerumque jam ipsarum rerum nomina accipiuntur. Sicut ergo secundum quemdam 
modum sacramentum corporis Christi corpus Christi, est sacramentum sanguinis 
Christi sanguis Christi est, ita sacramentum fidei fides est. Nihil autem 
est aliud credere quam fidem habere: ac per hoc cum respondetur parvulus 
credere qui fidei nondum habent affectum, respondetur, fidem habere propter 
fidei sacramentum, et convertere se ad Deum propter conversionis sacramentum, 
quia et ipsa
responsio ad celebrationem pertinet sacramenti; sicut de ipso baptismo 
Apostolus: Consepulti, inquit, sumus Christo per baptismum in mortem: non 
ait, Sepulturam significavimus, sed prorsus ait, Consepulti sumus. Sacramentum 
ergo tantae rei non nisi ejusdem rei vocabulo nuncupavit. Itaque parvulum, 
etsi nondum fides illa quae in credentium voluntate consistit, jam tamen 
ipsius fidei sacramentum fidelem facit; nam sicut credere respondetur, 
ita etiam fideles vocatur, non rem ipsa mente annuendo, sed ipsius rei 
sacramentum percipiendo. Cum autem sapere homo coeperit, non illud sacramentum 
repetet, sed intelliget, ejusque veritati consona etiam voluntate coaptabitur. 
Hoc quandiu non potest,
valebit sacramentum ad ejus tutelam adversus contrarias potestates, et 
tantum valebit, ut si ante rationis usum ex hac vita migraverit, per ipsum 
sacramentum, commendante Ecclesiae charitate, ab illa condemnatione quae 
per unum hominem intravit in mundum, Christiano adjutorio liberetur. Hoc 
qui non credit et fieri non posse arbitratur, profecto infidelis est, etsi 
habeat fidei sacramentum; longeque melior est ille parvulus qui etiamsi 
fidem nondum habeat in cogitatione, non ei tamen obicem contrariae cogitationis 
opponit, unde sacramentum ejus salubriter percipit.
          CAPUT CCXXXI. An apostoli fuerint baptizati; ex epistola ad Seleucianam.
Nescio quale cor habeat qui, cum apostolos baptizatos dicat, Petrum baptizatum 
negat. Quod autem dicitur Petrus egisse poenitentiam, cavendum est ne ita 
putetur egisse quomodo agunt in Ecclesia qui proprie poenitentes vocantur: 
et quis hoc ferat ut primum apostolorum inter tales poenitentes numerandum 
putemus? Poenituit enim eum negasse Christum, quod ejus indicant lacrymae; 
sic enim scriptum est: Quia flevit amare. Nondum enim fuerant resurrectione 
Domini confirmati, et illo adventu Spiritus sancti, qui apparuit die Pentecostes, 
vel illa inspiratione quam demonstravit Dominus postquam resurrexit a mortuis, 
cum insufflavit in eorum faciem dicens: Accipite Spiritum sanctum. Unde 
recte dici potest quia cum Petrus negavit Dominum,
______________________________________________________________________
nondum fuerant apostoli baptizati, non tamen aqua, sed Spiritu sancto. 
Hoc eis dixit posteaquam resurrexit, et conversatus est cum eis. Joannes 
quidem baptizavit aqua, vos autem baptizabimini Spiritu sancto, quem et 
accepturi estis non post multos hos dies. Aliqui autem codices habent: 
Vos autem Spiritu sancto incipietis baptizari; sed sive dicatur Baptizabimini, 
sive dicatur Incipietis baptizari, ad rem nihil interest. Nam in quibuscunque 
codicibus invenitur Baptizaberis aut Incipietis baptizari, mendosi sunt: 
qui ex Graecis facillime convincuntur. Si autem dicimus aqua non fuisse 
baptizatos, metuendum est ne graviter in eis erremus, ne demus hominibus 
auctoritatem contemnendi baptismum, quem usque adeo non contemnendum ipsa 
apostolica disciplina commendat, ut Cornelius
centurio et hi qui cum illo erant, etiam jam accepto Spiritu sancto, fuerint 
baptizati: sicut antiqui justi, si non circumciderentur, non erat eis peccatum, 
postea vero quam jussit Deus ut circumcideretur Abraham ejusque posteritas, 
jam si non fieret, grave peccatum fuit: sic etiam postquam Dominus Christus 
in Ecclesia sua sacramentum Novi Testamenti, pro circumcisione carnis sanctum 
baptismum dedit et apertissime dixit: Si quis non renatus fuerit ex aqua 
et Spiritu sancto, non intrabit in Regnum coelorum; jam non debemus quaerere 
quando quisque fuerit baptizatus, sed quoscunque legimus in corpore Christi, 
quod est Ecclesia, pertinere ad regnum coelorum, non nisi baptizatos intelligere 
debemus, nisi
forte quos angustia passionis invenit, et nolentes negare Christum antequam 
baptizarentur occisi sunt, quibus ipsa passio pro baptismo deputata est. 
Sed nunquid hoc possumus de Apostolis dicere, qui usque adeo largum tempus 
habuerunt quo baptizarentur, ut alios etiam baptizaverint? Sed non omnia 
quae facta sunt etiam scripta inveniuntur; verumtamen facta esse ex caeteris 
documentis probantur. Scriptum est quando baptizatus sit Apostolus Paulus, 
et scriptum non est quando baptizati sint alii apostoli, verum tamen etiam 
ipsos baptizatos intelligere debemus, quemadmodum scriptum est, quando 
baptizatae sunt plebes Ecclesiarum in Hierusalem et in Samaria; quando 
autem baptizatae sint aliae plebes gentium, quibus apostoli epistolas miserunt, 
non est utique scriptum:
et tamen etiam ipsas baptizatas minime dubitamus, propter illam Domini 
sententiam: Nisi quis renatus fuerit ex aqua et Spiritu sancto, non intrabit 
in regnum coelorum. Utrumque autem de Domino scriptum est, quia baptizabat 
plures quam Joannes, et quia ipse non baptizabat, sed discipuli ejus, ut 
intelligeremus et ipsum quidem baptizasse praesentia majestatis, non tamen 
ipsum baptizasse manibus suis: ipsius enim erat Baptismi sacramentum; ad 
discipulos autem baptizandi ministerium pertinebat. Tunc ergo quando dicit 
Joannes evangelista in Evangelio suo, Post haec exiit Jesus et discipuli 
ejus in Judaeam terram, et illic morabatur cum eis, et baptizabat; tunc 
paulo post de illo loquens ait: Ut ergo cognovit Jesus quia audierant Pharisaei 
quod Jesus plures discipulos
______________________________________________________________________
faceret, et baptizaret plures quam Joannes (quanquam Jesus ipse non baptizaret, 
sed discipuli ejus), reliquit Judaeam terram, et abiit iterum in Galilaeam. 
Tunc ergo quando ab Hierosolymis exiit cum discipulis suis in Judaeam, 
et illic morabatur cum eis, baptizabat non per seipsum, sed per discipulos 
suos: quos intelligimus jam fuisse baptizatos, sive baptismo Joannis, sicut 
nonnulli arbitrantur, sive, quod magis credibile est, baptismo Christi; 
neque enim ministerium baptizandi defugeret, ut haberet baptizatos servos 
per quos caeteros baptizaret, qui non defugit memorabilis illius humilitatis 
ministerium, quando eis lavit pedes, et petenti Petro ut non tantum pedes, 
verum etiam manus et caput ei lavaret, respondit: Qui lotus est, non indiget 
nisi ut pedes lavet, sed est mundus totus; ubi intelligitur quod
jam Petrus fuerat baptizatus.
          CAPUT CCXXXII. 25 Quod superbis vel occulte peccantibus utile 
sit cadere in aliquod apertum manifestumque peccatum; ex libro XIV de Civitate 
Dei.
Manifesto ergo apertoque peccato, ubi factum est quod Deus fieri prohibuerat, 
Diabolus hominem non cepisset [decepisset], nisi jam ille sibi ipsi placere 
coepisset. Hinc enim et delectavit quod dictum est: Eritis sicut dii; quod 
melius esse possent summo veroque principio cohaerendo per obedientiam, 
non suum sibi existendo principium per superbiam. Dii enim creati non sua 
veritate, sed Dei veri participatione sunt dii. Plus autem [homo] appetendo 
minus
est, qui dum sibi sufficere eligit, ab illo qui ei vere sufficit, deficit. 
Illud itaque malum, quo, cum sibi homo placet tanquam sit et ipse lumen, 
avertitur ab eo lumine, quod ei si placeat, et ipse fit lumen: illud, inquam, 
malum praecessit in abdito, ut sequeretur hoc malum quod nunc perpetratum 
est in aperto. Verum est enim quod scriptum est: Ante ruinam exaltatur 
cor, et ante gloriam humiliatur. Illa prorsus ruina, quae fit in occulto, 
praecedit ruinam quae est in manifesto, dum illa ruina esse non putatur. 
Quis enim exaltationem ruinam putat, cum jam ibi sit defectus, quo relictus 
est excelsus? quis autem ruinam esse non videat, quando fit mandati evidens 
atque indubitata transgressio? Propter hoc Deus illud prohibuit, quod cum 
esset admissum,
nulla defendi posset imaginatione justitiae: et [ideo] audeo dicere, superbis 
esse utile cadere in aliquod apertum manifestumque peccatum, unde sibi 
displiceant, qui jam sibi placendo ceciderant. Salubrius enim Petrus sibi 
displicuit quando flevit, quam sibi placuit quando praesumpsit. Hoc dicit 
et sacer psalmus: Imple facies eorum ignominia, et quaerent nomen tuum, 
Domine; id est, ut tu eis placeas quaerentibus nomen tuum qui sibi placuerant 
quaerendo suum. Sed est pejor damnabiliorque superbia, qua etiam in peccatis 
manifestis suffugium excusationis inquiritur: sicut illi primi homines 
quorum et illa dixit: Serpens seduxit me, et manducavi; et ille dixit, 
Mulier quam dedisti mecum, haec mihi dedit de ligno et edi. Nusquam hic 
sonat petitio veniae,
nusquam imploratio medicinae.
          CAPUT CCXXXIII. De Trinitate, ex epistola ad Consentium.
Cogitationis carnalis compositionem vanumque figmentum ubi vera ratio labefactare 
incipit, continuo intus (illo adjuvante atque illuminante qui cum talibus 
idolis in corde nostro habitare non vult) ita ista confringere atque a 
fide nostra quodammado excutere festinamus, ut ne pulverem quidem ullum 
talium phantasmatum illic remanere patiamur. Quamobrem nisi ratione disputationis, 
qua forinsecus admoniti ipsa intrinsecus veritate lucente haec falsa esse 
perspicimus, fides in nostro corde antecessisset quae nos indueret pietate; 
nonne incassum
quae vera sunt audiremus? ac per hoc, quoniam id quod ad eam pertinebat 
fides egit, ideo subsequens ratio aliquid eorum quae inquirebat invenit. 
Falsae itaque rationi non solum ratio vera, qua id quod credimus intelligimus, 
verum etiam fides ipsa rerum nondum intellectarum sine dubio praeferenda 
est. Melius est enim, quamvis nondum visum, credere quod verum est, quam 
putare te verum videre quod falsum est. Habet namque fides oculos suos, 
quibus quodammodo videt verum esse quod nondum videt, et quibus certissime 
videt nondum se videre quod credit. Porro autem qui vera ratione jam quod 
tantummodo credebat, intelligit, profecto praeponendus est ei qui cupit 
adhuc intelligere quod credit.
Si autem nec cupit, et ea quae intelligenda sunt credenda tantummodo existimat, 
cui rei fides prosit ignorat. Nam pia fides sine spe et sine charitate 
esse non vult. Sic igitur homo fidelis debet credere quod nondum videt, 
ut visionem et speret, et amet. Et visibilium quidem rerum praeteritarum, 
quae temporaliter transierunt, sola fides est; quoniam non adhuc videnda 
sperantur, sed facta et transacta creduntur. Sicut est istud quod Christus 
semel pro peccatis nostris mortuus est, et resurrexit, nec jam moritur, 
et mors ei ultra non dominabitur. Ea vero quae nondum sunt, sed futura 
sunt, sicuti nostrorum spiritalium corporum resurrectio, ita creduntur, 
ut etiam videnda sperentur, sed ostendi modo nullo possunt modo. Quae vero 
ita sunt ut neque praetereant,
ut neque futura sint, sed aeterna permaneant, partim sunt invisibilia, 
sicut justitia, sicut sapientia: partim visibilia, sicut Christi immortale 
jam corpus. Sed invisibilia intellecta conspiciuntur, ac per hoc et ipsa 
modo quodam sibi congruo videntur, et cum videntur, multo certiora sunt 
quam ea quae corporis sensus attingit; sed ideo dicuntur invisibilia, quia 
oculis istis mortalibus videri omnino non possunt. At illa quae visibilia 
sunt permanentia, possunt si ostendantur etiam his mortalibus oculis conspici, 
sicut se discipulis post resurrectionem Dominus ostendit, sicut etiam post 
Ascensionem apostolo Paulo et diacono Stephano. Proinde ista visibilia 
permanentia ita credimus, ut, etiamsi non demonstrentur, speremus ea nos 
quandoque visuros;
nec ea conemur ratione intellectuque comprehendere, nisi ut ea, quia visibilia 
sunt, ab invisibilibus distinctius cogitemus: et cum cogitatione qualia 
sint imaginamur, satis utique novimus ea nobis nota non esse. Nam et Antiochiam 
cogito incognitam, sed non sicut Carthaginem cognitam: illam quippe visionem 
cogitatio mea fingit, hanc recolit; nequaquam tamen dubito, sive quod de 
illa testibus multis, sive quod de ista meis aspectibus credidi. Justitiam 
vero, et sapientiam, et quidquid ejusmodi est, non aliter imaginamur, aliter 
contuemur, sed haec invisibilia simplici mentis atque rationis intentione 
intellecta conspicimus, sine ullis formis et molibus corporalibus, sine 
ullis lineamentis figurisque membrorum, sine ullis localibus sive finibus 
sive spatiis infinitis; ipsumque
lumen quo cuncta ista discernimus, in quo nobis satis apparet quid credamus 
incognitum, quid cognitum teneamus: quam formam corporis recordemur, quam 
cogitatione fingamus, quid corporis sensus attingat, quid imaginetur animus 
simile corpori, quid certum, et omnium corporum dissimillimum, intelligentia 
contempletur. Hoc ergo lumen, ubi haec cuncta dijudicantur, non utique 
sicut hujus solis, et cujusque corporis luminis fulgore, per localia spatia 
circumquaque diffunditur, mentemque nostram quasi visibili candore collustrat: 
sed invisibiliter et ineffabiliter, et tamen intelligibiliter lucet, tamquo 
nobis certum est, quam nobis efficit certa quae secundum ipsum cuncta conspicimus. 
Cum igitur tria
sint rerum genera quae videntur, unum corporalium, sicut hoc coelum et 
haec terra, et quidquid in eis corporeus sensus cernit et tangit; alterum 
simile corporalibus, sicut sunt ea quae spiritu cogitata imaginamur, sive 
recordata, vel oblita, quasi corpora contuemur: unde sunt etiam visiones 
quae vel in somnis, vel in aliquo mentis excessu, his quali localibus quantitatibus 
ingeruntur; tertium ab utroque discretum, quod neque sit corpus, neque 
habeat ullam similitudinem corporis, sicuti est sapientia, quae mente intellecta 
conspicitur, et in cujus luce de his omnibus veraciter judicatur. In 26 
quo istorum genere credendum est esse istam quam nosse volumus, Trinitatem? 
Profecto aut in aliquo, aut in nullo. Si in aliquo, eo utique quod est 
aliis duobus
praestantius, sicut est Sapientia. Quod si donum ejus in nobis est, et 
minus est quam illa summa et incommutabilis quae Dei sapientia dicitur, 
puto quod non debemus dono suo inferius cogitare donantem. Si autem aliquis 
splendor ejus in nobis est, quae nostra sapientia dicitur, quantumcunque 
ejus per speculum et in aenigmate capere possumus, oportet eam et ab omnibus 
corporibus et ab omnibus corporum similitudinibus secernamus. Si autem 
in nullo istorum genere esse putanda est ista Trinitas, et sic est invisibilis 
ut nec mente videatur, multo minus hujusmodi opinionem habere debemus, 
ut eam rebus corporalibus, vel corporalium rerum imaginibus, similem esse 
credamus. Non enim corpora pulchritudine molis aut magnitudine superat, 
sed dissimilitudine ac disparilitate naturae; et si discreta est a comparatione
bonorum animi nostri, qualia sunt sapientia, justitia, charitas, castitas, 
et caetera talia, quae profecto non mole corporis pendimus, nec eorum quasi 
corporeas formas cogitatione figuramus, sed ea quando recte intelligimus, 
sine aliqua corpulentia, vel similitudine corpulentiae in luce mentis aspicimus; 
quanto est ab omnium qualitatum et quantitatum corporalium comparatione 
discretior? Non eam tamen a nostro intellectu omnino abhorrere Apostolus 
testis est, ubi ait: Invisibilia enim ejus a constitutione mundi per ea 
quae facta sunt intellecta conspiciuntur, sempiterna quoque ejus virtus 
ac divinitas. Ac per hoc, cum eadem Trinitas fecerit et corpus et animam, 
sine dubitatione est utroque praestantior. Anima itaque considerata maxime 
humana,
et rationalis atque intellectualis, quae ad ejus imaginem facta est, si 
cogitationes nostras et intelligentias, non evicerit, sed ejus quod habet 
praecipuum, id est ipsam mentem atque intelligentiam, mente atque intelligentia 
potuerimus apprehendere, non erit fortassis absurdum, ut eam ad suum quoque 
creatorem intelligendum, ipso adjuvante, meditemur attollere. Si autem 
in seipsa deficit, sibique succumbit, pia fide contenta sit, quandiu peregrinatur 
a Domino, donec fiat in homine quod promissum est; faciente illo qui potens 
est, sicut ait Apostolus, facere supra quam petimus et intelligimus. Restat 
itaque ut ita credamus unius esse substantiae Trinitatem, ut ipsa essentia 
non aliud sit quam ipsa
Trinitas. Ad quam videndam quantumlibet in hac vita proficiamus, per speculum 
erit et in aenigmate quod videbimus. Cum vero quod in resurrectione promittitur 
spiritale corpus habere coeperimus, sive illam mente, sive mirabili modo, 
quoniam ineffabilis est spiritalis corporis gratia, etiam corpore videamus, 
non tamen per locorum intervalla, nec in parte minorem, in parte majorem, 
quoniam non est corpus et ubique tota est, pro nostra capacitate videbimus. 
Quod vero posuisti in epistola tua, videri tibi, vel potius quod videbatur 
tibi, nihil vivum secundum substantiam inesse justitiae; ideoque te non 
posse adhuc Deum, id est viventem naturam justitiae similem cogitare: quia 
justitia, sicut dicis, non in se, sed in nobis vivit, imo potius nos secundum 
illam vivimus, ipsa vero per se justitia nequaquam
vivit: ad hoc ut tibi ipse respondeas, illud intuere, utrum recte dici 
possit, vitam ipsam non vivere, qua fit ut vivat quidquid non falso dicimus 
vivere. Puto enim absurdum tibi videri, ut per vitam vivatur, et vita non 
vivat. Porro, si vita ipsa praecipue vivit, qua vivit omne quod vivit, 
recole, obsecro, quas dicat Scriptura divina animas mortuas, profecto invenies 
injustas, impias, infideles; nam licet per illas vivant corpora impiorum, 
de quibus dictum est, quod mortui sepeliant mortuos suos, et ibi intelligantur 
etiam iniquae animae non esse sine aliqua vita; neque enim aliter ex eis 
possent corpora vivere, nisi qualicunque vita, qua omnino animae carere 
non possunt, unde immortales merito vocantur; non tamen ob aliud amissa 
justitia dicuntur
mortuae, nisi quia et animarum, licet immortaliter vita qualicunque viventium, 
verior et major vita justitia est, tanquam vita vitarum, quae cum sint 
in corporibus, etiam ipsa corpora viva sunt, quae per seipsa vivere nequeunt. 
Quapropter si animae non possunt nisi etiam in seipsis utcunque vivere, 
quia ex eis vivunt et corpora, a quibus deserta moriuntur, quanto magis 
vera justitia et jam in seipsa vivere intelligenda est, ex qua sic vivunt 
animae, ut hac amissa mortuae nuncupentur, quamvis quantulacunque vita 
non desinant vivere. Ea porro justitia quae vivit in seipsa, proculdubio 
Deus est, atque incommutabiliter vivit. Sicut autem haec cum sit in seipsa 
vita, etiam nobis fit vita, cum ejus efficimur utcunque participes; ita 
cum in seipsa sit justitia, etiam
nobis fit justitia, cum ei cohaerendo juste vivimus: et tanto magis minusve 
justi sumus, quanto illi magis minusve cohaeremus. Unde scriptum est de 
unigenito Filio Dei, cum sit utique Patris sapientia atque justitia, et 
semper in seipsa sit, quod factus sit nobis a Deo sapientia, et justitia, 
et sanctificatio, et redemptio, ut quemadmodum scriptum est: Qui gloriatur, 
in Domino glorietur. Quod quidem et ipse vidisti addendo atque dicendo, 
nisi forte non haec humanae aequitatis, sed illa quae Deus est, sola asseratur 
esse justitia. Est plane ille summus Deus vera justitia, vel ille verus 
Deus summa justitia, quam profecto esurire ac sitire, ea nostra est in 
hac peregrinatione justitia, et qua postea saturari, ea nostra
est in aeternitate plena justitia. Non ergo Deum nostrae justitiae similem 
cogitemus, sed cogitemus nos potius tanto similiores Deo, quanto esse potuerimus 
ejus participatione justiores. Si ergo cavendum est ne justitiae nostrae 
similem putemus Deum (quoniam lumen quod illuminat incomparabiliter excellentius 
est illo quod illuminatur), quanto magis caveri oportet, ne aliquid inferius 
et quodammodo decoloratius eum esse credamus, quam est nostra justitia? 
Quid est autem aliud justitia cum in nobis est, vel quaelibet virtus qua 
recte sapienterque vivitur, quam interioris hominis pulchritudo? et certe 
secundum hanc pulchritudinem, magis quam secuudum corpus, facti sumus ad 
imaginem Dei. Unde nobis dicitur: Nolite conformari huic saeculo, sed reformamini 
in novitate mentis vestrae,
ad probandum vos quae sit voluntas Dei, quod bonum et placitum, et perfectum. 
Si ergo non in mole, neque in distantibus per loca sua partibus, sicut 
corpora sive cernuntur, sive cogitantur, sed in virtute intelligibili, 
qualis est justitia, mentem dicimus, seu novimus, seu volumus pulchram, 
et secundum hanc pulchritudinem reformamur ad imaginem Dei; profecto ipsius 
Dei qui nos reformavit et reformat ad imaginem suam, non in aliqua mole 
corporea suspicanda est pulchritudo; eoque justorum mentibus credendus 
est incomparabiliter pulchrior, quo est incomparabiliter justior.
          CAPUT CCXXXIV. 27 De Unitate Patris et Filii et Spiritus sancti 
qui Trinitate primo.
Qui dixerunt Dominum [nostrum] Jesum Christum non esse Deum, aut non esse 
verum Deum, aut non cum Patre unum et solum Deum, aut non vere immortalem 
[aut non esse immortalem], quia mutabilem manifestissima divinorum testimoniorum 
et consona voce convicti sunt, unde sunt illa: In principio erat Verbum, 
et Verbum erat apud Deum, et Deus erat Verbum. Manifestum est enim quod 
Verbum Dei, Filium Dei unicum accipimus: de quo post dicit: Et Verbum caro 
factum est: propter nativitatem incarnationis ejus, quae facta est in tempore 
ex Virgine. In eo autem declarat non tantum Deum esse, sed etiam ejusdem 
cum Patre substantiae, quia cum dixisset, Et
Deus erat Verbum: hoc erat, inquit, in principio apud Deum. Omnia per ipsum 
facta sunt, et sine ipso factum est nihil. Neque enim dicit omnia, nisi 
quae facta sunt, id est omnem creaturam. Unde liquido apparet ipsum factum 
non esse per quem facta sunt omnia: et si factus non est, creatura non 
est, si autem creatura non est, ejusdem cum Patre substantiae est. Omnis 
enim substantia quae Deus non est, creatura est, et quae creatura non est, 
Deus est. Et si non est Filius ejusdem substantiae cujus Pater, ergo facta 
substantia est: si facta substantia est, non omnia per ipsum facta sunt; 
at si omnia per ipsum facta sunt, unius igitur ejusdemque cum Patre substantiae 
est. Et ideo non tantum Deus, sed et verus Deus; quod idem Joannes apertissime 
in Epistola
sua dicit: Scimus quod Filius Dei venerit et dederit nobis intellectum 
ut cognoscamus Deum verum et simus in vero Filio ejus Jesu Christo. Hic 
est verus Deus et vita aeterna. Hinc etiam consequenter intelligitur non 
tantummodo de Patre dixisse Paulum apostolum, Qui solus habet immortalitatem; 
sed de uno et solo Deo, quod est ipsa Trinitas. Neque enim ipsa vita aeterna 
mortalis est, secundum aliquam mutabilitatem, ac per hoc Filius Dei, quia 
vita aeterna est, cum Patre etiam ipse intelligitur, ubi dictum est: Solus 
habet immortalitatem [Qui solus habet]: ejus enim vitae aeternae, et nos 
participes facti, pro modulo nostro immortales efficimur. Sed aliud est 
ipsa cujus participes efficimur vita aeterna, aliud nos qui ejus participatione 
vivemus in aeternum. Si enim
dixisset, Quem temporibus propriis ostendet Pater, beatus et solus potens, 
rex regum et Dominus dominantium, qui solus habet immortalitatem; nec sic 
inde separatum Filium oporteret intelligi. Neque enim quia ipse Filius 
alibi loquens voce Sapientiae, ipse est enim sapientia Dei, ait, Gyrum 
coeli circuivi sola, separavit a se Patrem: quanto magis ergo non est necesse, 
ut tantummodo de Patre praeter Filium intelligatur, quod dictum est: Solus 
habet immortalitatem; [qui] cum ita dictum sit: Ut serves, inquit, mandatum 
sine macula, irreprehensibile usque in adventum Domini nostri Jesu Christi 
quem temporibus propriis ostendet beatus et solus potens rex regum et dominus 
dominantium, qui solus habet immortalitatem, et lucem habitat
inaccessibilem, quem nemo hominum vidit, nec videre potest, cui est honor 
et gloria in saecula saeculorum. In quibus verbis, nec Pater proprie nominatus 
est, nec Filius, nec Spiritus sanctus, sed beatus et solus potens rex regum 
et Dominus dominantium, quod est unus et solus et verus Deus, ipsa Trinitas. 
Nisi forte quae sequuntur, perturbabunt hunc intellectum, quia dixit: Quem 
nemo hominum vidit, nec videre potest: cum hoc etiam ad Christum pertinere 
secundum ejusdem [ejus] divinitatem accipiatur, quam non viderunt Judaei, 
qui tamen carnem viderunt, et crucifixerunt: Videri autem divinitas humano 
visu nullo modo potest, sed eo visu videtur, quo jam qui vident, non homines, 
sed ultra homines sunt. Recte ergo ipse Deus Trinitas
intelligitur, beatus et solus potens, ostendens adventum Domini nostri 
Jesu Christi temporibus propriis; sic enim dictum est, Solus habet immortalitatem, 
quomodo dictum est, Qui facit mirabilia solus. Quod velim scire, de quo 
dictum accipiant: si de Patre tantum, quomodo ergo verum est quod ipse 
Filius dicit: Quaecunque enim Pater facit, haec eadem et Filius similiter 
facit? An quicquam est inter mirabilia mirabilius, quam resuscitare et 
vivificare mortuos? Dicit autem idem Filius: Sicut Pater suscitat mortuos 
et vivificat, sic et Filius quos vult vivificat. Quomodo ergo solus Pater 
facit mirabilia, cum haec verba nec Patrem tantum, nec Filium tantum permittant 
intelligi, sed utique Deum unum, verum, solum, id est Patrem et Filium 
et Spiritum
sanctum? [Cum] Item dicit idem apostolus, Nobis unus Pater, [Deus] ex quo 
omnia, et nos in ipso, et unus Dominus Jesus Christus per quem omnia, et 
nos per ipsum; quis dubitet eum omnia quae creata sunt dicere, sicut [beatus] 
Joannes: Omnia per ipsum facta sunt? Quaero itaque de quo dicat alio loco: 
Quoniam ex ipso et per ipsum, et in ipso, sunt omnia, ipsi gloria in saecula 
saeculorum [amen]. Si enim de Patre et Filio et Spiritu sancto, ut singulis 
personis singula tribuantur, ex ipso, ex Patre; per ipsum, per Filium; 
in ipso, in Spiritu sancto [ex ipso, id est ex Patre: per ipsum, id est 
per Filium; in ipso, id est per Spiritum sanetum] manifestum quod Pater 
et Filius et Spiritus sanctus unus Deus est, quando singulariter intulit: 
Ipsi gloria in saecula saeculorum. Unde enim
coepit hunc sensum, non ait: O altitudo divitiarum sapientiae et scientiae 
Patris, aut Filii, aut Spiritus sancti, sed « sapientiae et scientiae Dei! 
» quam inscrutabilia sunt judicia ejus, et investigabiles viae ipsius! 
Quis enim cognovit sensum Domini, aut quis consiliarius ejus fuit, aut 
quis ei prior dedit, et retribuetur ei? quoniam ex ipso, et per ipsum, 
et in ipso sunt omnia; ipsi gloria in saecula saeculorum. Amen. Si autem 
hoc de Patre tantummodo intelligi volunt, quomodo ergo omnia per Patrem 
sunt, sicut hic dicitur, et omnia per Filium, sicut ad Corinthios, ubi 
ait: Et unus Dominus Jesus Christus per quem omnia; et sicut in Evangelio 
Joannis: Omnia per ipsum facta sunt? Si enim alia per Patrem, alia per 
Filium, jam non omnia per Patrem, nec omnia per Filium;
si autem omnia per Patrem et omnia per Filium, eadem per Patrem quae per 
Filium; aequalis est ergo Patri Filius et inseparabilis operatio est Patris 
et Filii, quia si vel Filium fecit Pater, quem non fecit ipse Filius, non 
omnia per Filium facta sunt, at omnia per Filium facta sunt. Ipse igitur 
factus non est, ut cum Patre faceret omnia quae facta sunt. Quanquam nec 
ab ipso Verbo tacuerit Apostolus, et apertissime omnino dixerit: Qui cum 
in forma Dei esset, non rapinam arbitratus est esse aequalis Deo: hic Deum 
proprie Patrem appellans, sicut alibi: Caput autem Christi Deus: similiter 
et de Spiritu sancto collecta sunt testimonia, quibus ante nos qui haec 
disputaverunt abundantius usi sunt, quia et ipse Deus, et non creatura: 
quod si non creatura, non
tantum Deus, nam et homines dicti sunt dii, sed etiam verus Deus. Ergo 
Patri et Filio prorsus aequalis, et in Trinitatis unitate consubstantialis 
et coaeternus; maxime vero illo loco satis claret, quod Spiritus sanctus 
non sit creatura, ubi jubemur non servire creaturae, sed creatori, non 
eo modo quo jubemur per charitatem servire invicem, quod est graece δουλεύειν, 
sed eo modo [e converso modo] quo tantum Deo servitur, quod est graece 
λατρεύειν, unde idololatrae dicuntur, qui simulacris eam servitutem exhibent, 
quae debetur Deo; secundum 28 hanc enim servitutem dictum est: Dominum 
Deum tuum adorabis et illi soli servies. Nam [et] hoc distinctius in Graeca 
scriptura invenitur; λατρεύσεις enim habet. Porro si
tali servitute creaturae servire prohibemur, quandoquidem dictum est, Dominum 
Deum tuum adorabis et illi soli servies, unde et Apostolus detestatur eos 
qui coluerunt et servierunt creaturae potius quam creatori; non est utique 
creatura Spiritus sanctus, cui ab omnibus sanctis talis servitus exhibetur, 
dicente Apostolo: Nos enim sumus circumcisio, Spiritui Dei servientes, 
quod est in Graeco λατρεύοντες. Plures enim codices etiam Latini sic habent: 
Qui Spiritu Dei servimus; Graeci autem omnes aut pene omnes. In nonnullis 
autem exemplaribus Latinis invenimus, non, Spiritui Dei servimus, sed, 
Spiritu Deo servimus. Sed qui in hoc errant, et auctoritati graviori cedere 
detrectant, nunquid et illud varium in codicibus reperiunt: Nescitis quia 
corpora vestra templum
in vobis est Spiritus sancti, quem habetis a Deo? Quid autem insanius magisque 
sacrilegum est, quam ut quisquam dicere audeat membra Christi templum esse 
creaturae minoris, secundum ipsos quam Christus est? Alio enim loco dicit: 
Corpora vestra membra sunt Christi: si autem quae membra sunt Christi templum 
est Spiritus sancti, non est Spiritus sanctus creatura, quia cui corpus 
nostrum templum exhibemus, necesse est ut huic eam servitutem debeamus, 
qua non nisi Deo serviendum est, quae Graece appellatur λατρεία. Unde consequenter 
dicit: Glorificate ergo et portate Deum in corpore vestro.
          CAPUT CCXXXV. Quod unigenitus Dei Filius propter formam servi 
minor Patre dicatur, qui in forma Dei aequalis est Patri, ex eodem libro, 
tit. 7.
His et talibus divinarum Scripturarum testimoniis, quibus, ut dixi, priores 
copiosius usi, expugnaverunt haereticorum tales calumnias vel errores, 
insinuatur fidei nostrae unitas, et aequalitas Trinitatis. Sed quia multa 
in sanctis libris propter incarnationem Verbi Dei, quae pro salute nostra 
reparanda facta est, ut mediator Dei et hominum esset homo Christus Jesus, 
ita dicuntur, ut majorem Filio Patrem significent, vel etiam apertissime 
ostendant; erraverunt homines minus diligenter scrutantes vel intuentes 
universam seriem Scripturarum, et ea quae de Christo Jesu secundum hominem 
dicta sunt, ad ejus substantiam quae ante incarnationem sempiterna erat, 
et sempiterna est,
transferre conati sunt. Et illi quidem dicunt, minorem esse Filium quam 
Pater est, quia scriptum est, ipso Domino dicente: Pater major me est. 
Veritas autem ostendit, secundum istum modum, etiam seipso minorem Filium; 
quomodo enim non etiam seipso minor factus est, qui semetipsum exinanivit 
formam servi accipiens? Neque enim sic accepit formam servi, ut amitteret 
formam Dei, in qua erat aequalis Patri. Si ergo ita accepta est forma servi, 
ut non amitteretur forma Dei, cum et in forma servi et in forma Dei idem 
ipse sit Filius unigenitus Dei Patris, in forma Dei aequalis Patri, in 
forma servi mediator Dei et hominum, homo Christus Jesus; quis non intelligat 
quod in forma Dei etiam ipse seipso major
est, in forma autem servi, etiam seipso minor est? Non itaque immerito 
Scriptura utrumque dicit, aequalem Patri Filium, et Patrem majorem Filio: 
illud enim propter formam Dei, hoc autem propter formam servi, sine ulla 
confusione intelligitur: et haec nobis regula, per omnes sanctas Scripturas 
dissolvendae hujus quaestionis, ex uno cap. Epist. Pauli apostoli promitur, 
ubi manifestius ista distinctio commendatur. Ait enim: Qui cum in forma 
Dei esset, non rapinam arbitratus est esse aequalis Deo, sed semetipsum 
exinanivit, formam servi accipiens, in similitudinem hominum factus, et 
habitu inventus ut homo. Est ergo Dei Filius Deo Patri natura aequalis, 
habitu minor: in forma enim servi quam accepit minor est Patre, in forma 
autem Dei, in qua erat
etiam antequam hanc accepisset, aequalis est Patri. In forma Dei Verbum 
per quod facta sunt omnia, in forma autem servi factus ex muliere, factus 
sub lege, ut eos qui sub lege erant redimeret. Proinde in forma Dei fecit 
hominem, in forma servi factus est homo. Nam si Pater tantum sine Filio 
fecisset hominem, non scriptum esset: Faciamus hominem ad imaginem et similitudinem 
nostram: ergo quia forma Dei accepit formam servi, utrumque Deus et utrumque 
homo: sed utrumque Deus, propter accipientem Deum, utrumque autem homo, 
propter acceptum hominem; neque enim illa susceptione alterum eorum in 
alterum conversum atque mutatum est: nec divinitas quippe in creaturam 
mutata est, ut desisteret esse divinitas, nec creatura in divinitatem, 
ut desisteret
esse creatura.
          CAPUT CCXXXVI. De subjectione qua Filius subjiciendus dicitur 
Patri, ex eodem libro.
Illud autem quod dicit Apostolus: Cum autem ei omnia subjecta fuerint, 
tunc et ipse Filius subjectus erit ei qui illi subjecit omnia: aut ideo 
dictum est, ne quisquam putaret habitum Christi, qui ex humana creatura 
susceptus est, conversum iri postea in ipsam divinitatem, vel ut certius 
expresserim Deitatem, quae non est creatura, sed est unitas Trinitatis 
incorporea et incommutabilis et sibimet consubstantialis et coaeterna natura. 
Aut si quisquam contendit, ut aliqui senserunt, ita dictum, et ipse Filius 
subjectus erit ei qui
illi subjecit omnia, ut ipsam subjectionem, commutationem, et conversionem 
credat futuram creaturae in ipsam substantiam vel essentiam Creatoris, 
id est, ut quae fuerat substantia creaturae fiat substantia Creatoris; 
certe vel hoc concedit, quod non habet ullam dubitationem, nondum hoc fuisse 
factum, cum Dominus diceret, Pater major me est. Dixit enim hoc non solum 
antequam ascendisset in coelum, verumetiam antequam passus resurrexisset 
a mortuis. Illi autem qui putant humanam in eo naturam in deitatis substantiam 
mutari atque converti, et ita dictum esse: Tunc et ipse Filius subjectus 
erit ei qui illi subjecit omnia, ac si diceretur, tunc et ipse Filius hominis, 
et a Verbo Dei suscepta humana natura, commutabitur
in ejus naturam qui illi subjecit omnia: tunc futurum putant, cum post 
diem judicii tradiderit regnum Deo et Patri. Ac per hoc etiam secundum 
istam opinionem, adhuc Pater major est, quam forma servi, quae [quia] de 
Virgine accepta est. Quod si et aliqui hoc affirmant, quod jam fuerit in 
Dei substantiam mutatus homo Christus Jesus, illud certe negare non possunt, 
quod adhuc natura hominis manebat, quando ante passionem dicebat: Quoniam 
Pater major me est. Unde nulla cunctatio est, secundum hoc esse dictum, 
quod forma servi major est Pater, cui in forma Dei aequalis est Filius. 
Nec quisquam cum audierit quod ait Apostolus, Cum autem dixerit, quia omnia 
subjecta sunt ei, manifestum quia praeter eum qui subjecit ei omnia, ita 
existimet de Patre intelligendum
[cum autem omnia ei subjecta fuerint, manifestum quia praeter eum qui illi 
subjecit omnia, ita existimet de Patre intelligendum], quod subjecerit 
omnia Filio, ut ipsum Filium sibi omnia subjecisse non putet: inseparabilis 
enim est operatio Patris et Filii. Alioquin nec ipse Pater sibi subjecit 
omnia, sed Filius ei subjecit, qui ei regnum tradidit, et evacuat omnem 
principatum, et omnem potestatem, et virtutem. De Filio quippe ista dicta 
sunt: Cum tradiderit, 29 inquit, regnum Deo et Patri, cum evacuaverit omnem 
principatum, et omnem potestatem, et virtutem: ipse enim subjicit qui evacuat. 
Nec sic arbitremur Christum traditurum regnum Deo et Patri, ut adimat sibi. 
Nam et hoc quidam vaniloqui crediderunt. Cum enim dicitur, Tradiderit regnum 
Deo et Patri, non separatur
ipse, quia simul cum Patre unus Deus est. Sed divinarum Scripturarum incuriosos 
et contentionum studiosos fallit verbum quod positum est, Donec. Ita namque 
sequitur: Oportet enim illum regnare, donec ponat inimicos suos sub pedibus 
suis; tanquam cum posuerit non sit regnaturus. Nec intelligunt ita dictum 
sicut est illud: Confirmatum est cor ejus, non commovebitur donec videat 
super inimicos suos. Non enim cum viderit jam commovebitur. Quid ergo est, 
cum tradiderit regnum Deo et Patri? quasi modo non habeat regnum Deus et 
Pater, sed quia omnes justos in quibus nunc regnat, ex fide viventibus, 
mediator Dei et hominum homo Christus Jesus perducturus est ad speciem, 
quam visionem dicit idem Apostolus, Facie ad faciem:
ita dictum est: Cum tradiderit regnum Deo et Patri, ac si diceretur, cum 
perduxerit credentes ad contemplationem Dei et Patris. Sic enim dicit, 
Omnia mihi tradita sunt a Patre [meo], et nemo novit Filium nisi Pater, 
neque Patrem quis novit nisi Filius [et nemo novit Patrem nisi Filius], 
et cui voluerit Filius revelare. Tunc revelabitur a Filio Pater cum evacuaverit 
omnem principatum, et omnem potestatem, et virtutem; id est, ut necessaria 
non sit dispensatio similitudinum, per angelicos principatus, et potestates, 
et virtutes. Ex quarum persona non inconvenienter intelligitur dicit in 
Cantico canticorum ad sponsam: Similitudines auri faciemus tibi, cum distinctionibus 
argenti, quoadusque rex in recubitu suo est id est
quoadusque Christus in secreto suo est; quia vita nostra [vestra] abscondita 
est cum Christo in Deo: Cum Christus, inquit, apparuerit vita nostra [vestra], 
tunc et vos apparebitis cum ipso in gloria. Quod antequam fiat videmus 
nunc per speculum in aenigmate, hoc est in similitudinibus, tunc autem 
facie ad faciem: haec enim nobis contemplatio promittitur actionum omnium 
finis, atque aeterna perfectio gaudiorum. Filii enim Dei sumus, et nondum 
apparuit quod [quid] erimus: scimus [enim] quia cum apparuerit similes 
ei erimus, quoniam videbimus eum sicuti est. Quod enim dixit famulo suo 
Moysi, Ego sum qui sum; haec dices filiis Israel, Qui est, misit me ad 
vos: hoc contemplabimur, cum videbimus [vivemus] in aeternum. Ita quippe 
ait. Haec est autem vita aeterna, ut
cognoscant te solum verum Deum, et quem misisti Jesum Christum. Hoc fiet 
cum venerit Dominus, et illuminaverit occulta tenebrarum, cum tenebrae 
mortalitatis hujus corruptionisque transierint: tunc enim mane nostrum, 
de quo in Psalmo dicitur: Mane astabo tibi et contemplabor. De hac contemplatione 
intelligo dictum, Cum tradiderit regnum Deo et Patri, id est cum perduxerit 
justos, in quibus nunc ex fide viventibus regnat mediator Dei et hominum 
homo Christus Jesus ad contemplationem Dei et Patris. Si desipio hic, corrigat 
me qui melius sapit, mihi aliud non videtur. Neque enim quaeremus aliud, 
cum ad illius contemplationem pervenerimus, quae nunc non est, quandiu 
gaudium nostrum in spe est: spes autem [enim] quae videtur non est spes: 
quod enim videt
quis, quid sperat? si autem quod non videmus speramus, per patientiam exspectamus, 
quoadusque rex in recubitu suo est. Tunc erit quod scriptum est: Adimplebis 
me laetitia cum vultu tuo. Illa laetitia nihil amplius requiritur, quia 
nec erit quod amplius requiratur. Ostendetur enim nobis Pater, et sufficiet 
nobis, quod bene intellexerat Philippus ut diceret: Domine, ostende nobis 
Patrem et sufficit nobis: sed nondum intellexerat eo quoque modo idipsum 
se potuisse dicere: Domine, ostende nobis te, et sufficit nobis. Ut enim 
hoc intelligeret, responsum est ei a Domino: Tanto tempore vobiscum sum, 
et non cognovistis me? Philippe, qui me vidit, vidit et Patrem. Sed quia 
volebat eum ex fide vivere, antequam illud posset videre, secutus est et 
ait: Non credis quia ego
in Patre et Pater est in me? Quandiu enim sumus in corpore, peregrinamur 
a Domino: per fidem enim ambulamus, non per speciem. Contemplatio quippe 
merces est fidei, cui mercedi per fidem corda mundantur, sicut scriptum 
est: Mundans fide corda eorum. Probatur autem quod illi contemplationi 
corda mundentur, illa maxime sententia: Beati mundo corde, quoniam ipsi 
Deum videbunt. Et quia haec est vita aeterna, dicit Dominus in psalmis: 
Longitudine dierum replebo eum, et ostendam illi salutare meum. Sive ergo 
audiamus, Ostende nobis Filium, sive audiamus, Ostende nobis Patrem, tantumdem 
valet, quia neuter sine altero potest ostendi. Unum quippe sunt, sicut 
[et ipse] ait: Ego et Pater unum sumus. Denique
propter ipsam inseparabilitatem, sufficienter aliquando nominatur, vel 
Pater solus, vel Filius solus, adimpleturus nos laetitia cum vultu suo. 
Nec inde separatur utriusque Spiritus, id est Patris et Filii Spiritus. 
Qui Spiritus sanctus proprie dicitur, Spiritus veritatis, quem hic mundus 
accipere non potest; hoc est enim plenum gaudium nostrum, quo amplius non 
est, frui [scilicet] Trinitate Deo ad cujus imaginem facti sumus. Propter 
hoc aliquando ita loquitur de Spiritu sancto, tanquam ipse solus sufficiat 
ad beatitudinem nostram, et ideo solus sufficit, quia separari a Patre 
et Filio non potest: sicut Pater solus sufficit, quia separari a Filio 
et Spiritu sancto non potest. Et Filius ideo sufficit solus, quia separari 
a Patre et Spiritu sancto non potest. Quid enim sibi
vult quod ait: Si diligitis me, mandata mea servate, et ego rogabo Patrem, 
et alium advocatum dabit vobis, ut vobiscum sit in aeternum, Spiritum veritatis, 
quem hic mundus accipere non potest, id est dilectores mundi? animalis 
enim homo non percipit quae sunt Spiritus Dei. Sed adhuc videri potest 
ideo dictum: Et ego rogabo Patrem, et alium advocatum dabit vobis [ut vobiscum 
sit in aeternum], quasi non sufficiat solus Filius. Illo autem loco ita 
de illo dictum est, tanquam solus omnino sufficiat: Cum venerit ille Spiritus 
veritatis, docebit vos omnem veritatem. Nunquid ergo separatur hinc Filius, 
tanquam ipse non doceat omnem veritatem? Aut quasi hoc impleat Spiritus 
sanctus, quod minus potuit docere Filius? Dicant ergo si placet, majorem 
esse Filio
Spiritum sanctum, quem minorem illo solent dicere. An quia non dictum est, 
ipse solus, aut nemo nisi ipse vos docebit omnem veritatem, ideo permittunt, 
ut cum illo docere credatur et Filius? Apostolus ergo separavit Filium 
a sciendis his quae sunt Dei, ubi ait: Sic et quae Dei sunt nemo scit nisi 
Spiritus Dei: ut jam isti perversi possint ex hoc dicere, quod et Filium 
non doceat quae Dei sunt, nisi Spiritus sanctus tanquam major minorem, 
cui Filius ipse tantum tribuit, ut diceret: Quia haec locutus sum vobis, 
tristitia cor vestrum implevit: sed ego veritatem dico, expedit vobis ut 
ego eam; nam si non abiero, advocatus non veniet ad vos. Hoc autem dixit, 
non propter inaequalitatem Verbi Dei et Spiritus sancti, sed tanquam impedimento 
esset praesentia Filii hominis
apud eos, quominus veniret ille qui minor non esset, quia non semetipsum 
exinanivit sicut Filius, formam servi accipiens.
          CAPUT CCXXXVII. 30 Quod utile credentibus fuerit, ut ad Patrem 
in forma servi Christus ascenderet. ex eodem libro, tit. 9.
Oportebat ergo ut auferretur ab oculis eorum forma servi, quam videntes, 
hoc solum esse Christum putabant quod videbant. Inde est et illud quod 
ait: Si diligeretis me, gauderetis utique, quoniam eo ad Patrem, quia Pater 
major me est: id est, propterea me oportet ire ad Patrem, quia dum me ita 
videtis, ex hoc quod videtis aestimatis, [quia] minor
sum Patre, atque ita circa creaturam susceptumque habitum occupati, aequalitatem 
quam cum Patre habeo, non intelligitis. Inde est et illud: Noli me tangere, 
nondum enim ascendi ad Patrem. Tactus enim, tanquam finem facit notionis. 
Ideoque nolebat in eo esse finem intenti cordis in se, ut hoc quod videbatur 
tantummodo putaretur. Ascensio autem ad Patrem erat, ita videri sicut aequalis 
est Patri, ut ibi esset finis visionis quae sufficit nobis.
          CAPUT CCXXXVIII. Quomodo traditurus sit Regnum Filius Patri; 
ex eodem libro tit. 10.
Sed propter insinuationem Trinitatis, personis etiam singulis nominatis, 
dicuntur quaedam, non aliis separatis intelliguntur [separatim: non tamen
aliis separatis intelligentur], propter ejusdem Trinitatis unitatem, unamque 
substantiam atque deitatem [divinitatem] Patris et Filii et Spiritus sancti. 
Tradet itaque regnum Deo et Patri Dominus noster Jesus Christus, non se 
inde separato, nec Spiritu sancto, quoniam perducet credentes ad contemplationem 
Dei, ubi est finis omnium bonarum actionum, et requies sempiterna, et gaudium 
quod non auferetur a nobis. Hoc enim significat in eo quod ait: Iterum 
videbo vos, et gaudebit cor vestrum, et gaudium vestrum nemo auferet a 
vobis. Quid est A Patre exii, nisi, Non in ea forma qua aequalis sum Patri, 
sed aliter, id est in assumpta creatura minor apparui? Et quid est, Veni 
in hunc mundum nisi, Formam servi quam me exinaniens accepi, etiam peccatorum 
qui
mundum istum diligunt oculis demonstravi? Et quid est, Iterum relinquo 
mundum, nisi, Ab aspectu dilectorum mundi aufero quod viderunt? Et quid 
est, Vado ad Patrem, nisi, Doceo me sic intelligendum a fidelibus meis, 
quomodo aequalis sum Patri? Hoc qui credunt, digni habebuntur perduci a 
fide ad speciem, id est ad ipsam visionem, quo perducens dictus est tradere 
regnum Deo et Patri; fideles quippe ejus, quos redemit sanguine suo, dicti 
sunt regnum ejus, pro quibus nunc interpellat. Tunc autem illic eos sibi 
faciens inhaerere, ubi aequalis est Patri, non jam rogabit Patrem pro eis: 
Ipse enim, inquit, Pater amat vos; ex hoc enim rogat, quo minor [est] Pater: 
quo vero aequalis [est], exaudit cum Patre. Unde se ab eo quod dixit, Ipse 
enim Pater amat vos, utique
ipse non separat, sed secundum ea facit intelligi quae supra commemoravi, 
satisque insinuavi, plerumque ita nominari unamquamque in Trinitate personam, 
ut et aliae illic intelligantur. Sic itaque dictum est, Ipse enim Pater 
amat vos, ut consequenter intelligatur et Filius et Spiritus sanctus, non 
quia modo nos non amat qui proprio Filio non pepercit, sed pro nobis omnibus 
tradidit eum; sed tales nos amat Deus, quales futuri sumus, non quales 
sumus. Quales enim amat, tales in aeternum conservat. Quod tunc erit, cum 
tradiderit regnum Deo et Patri, qui nunc interpellat pro nobis, ut jam 
non roget Patrem, quia ipse Pater amat nos. Quo autem merito nisi fidei 
qua credimus antequam illud quod promittitur videamus?
Per hanc enim perveneimus ad speciem: ut tales [nos] amet, quales amat 
ut simus, non quales odit quia sumus, et hortatur ac praestat ne tales 
esse semper velimus.
          CAPUT CCXXXIX. Qua discretione intelligendus sit, Nunc aequalis 
Patri Filius, nunc autem minor: ex eodem libro, tit. 11.
Quapropter cognita ista regula intelligendarum Scripturarum de Filio Dei, 
ut distinguamus quid in eis sonet secundum formam Dei in qua aequalis est 
Patri, et quid secundum formam servi quam accepit, in qua minor est Patre, 
non conturbabimur tanquam contrariis ac re pugnantibus inter se sanctorum 
librorum sententiis: nam secundum formam Dei, aequalis
est Patri, et Filius, et Spiritus sanctus, quia neuter eorum creatura est, 
sicut jam ostendimus: secundum formam autem servi, minor est Patre, quia 
ipse dixit: Pater major me est: minor est seipso, quia de illo dictum est, 
Semetipsum exinanivit: minor est Spiritu sancto, quia ipse ait: Qui dixerit 
blasphemiam in Filium hominis, remittetur ei; qui autem dixerit in Spiritum 
sanctum, non dimittetur ei. Et in ipso virtutes operatus est dicens: Si 
ego in Spiritu Dei ejicio daemonia, certe supervenit super vos regnum Dei. 
Et apud Esaiam dicit, quam lectionem ipse in synagoga recitavit, et de 
se completam sine scrupulo dubitationis ostendit.
          CAPUT CCXL. Qua ratione nescire dicatur Filius diem et horam 
quam scit Pater; ex eodem libro, tit. 11.
Secundum formam Dei, omnia quae habet Pater ipsius sunt: Et omnia tua mea 
sunt, inquit, et mea tua: secundum formam servi, non est doctrina ipsius, 
sed illius qui eum misit. Et de die et hora nemo scit, neque angeli in 
coelo, neque Filius, nisi Pater. Hoc enim nescit quod nescientes facit, 
id est quod non ita sciebat ut tunc discipulis indicaret, sicut dictum 
est ad Abraham: Nunc cognovi quia times Deum, id est, nunc feci ut cognosceres, 
quia et ipse sibi in illa tentatione probatus innotuit. Nam illud utique 
dicturus erat discipulis tempore opportuno, de quo futuro tanquam praeterito 
loquens ait: Jam non vos dicam servos, sed amicos; servus enim nescit voluntatem 
domini sui, vos autem dixi amicos, quia omnia quae
audivi a Patre meo, nota vobis feci: quod nondum fecerat, sed quia certe 
facturus erat, quasi jam fecisset locutus est: ipsis enim ait: Multa habeo 
vobis dicere, sed non potestis illa portare modo: inter quae intelligitur 
et de die et hora. Nam et Apostolus: Neque enim judicavi me scire, inquit, 
aliquid in vobis, nisi Jesum Christum, et hunc crucifixum. Eis enim loquebatur 
qui capere altiora de Christi deitate non poterant; quibus etiam paulo 
post dicit Non potui loqui vobis quasi spiritalibus, sed quasi carnalibus. 
Hoc ergo inter illos nesciebat, quod per illum scire non poterant, et hoc 
solum se scire dicebat, quod eos per illum scire oportebat: denique sciebat 
inter perfectos, quod inter parvulos nesciebat.
Ibi quippe ait: Sapientiam loquimur inter perfectos. Eo namque genere locutionis, 
nescire quisquis dicitur quod occultat quod [quo] dicitur fossa caeca quae 
occulta est. Neque enim aliquo genere loquuntur Scripturae, quod in consuetudine 
humana non inveniatur, quia utique hominibus loquuntur. Secundum formam 
Dei dictum est: Ante omnes colles genuit me, id est, ante omnes altitudines 
creaturarum; et: Ante luciferum genui te, id est, ante omnia temporalia. 
Secundum autem formam servi, dictum est, Dominus creavit me in principio 
viarum suarum, 31 quia secundum formam Dei dixit: Ego sum veritas, et secundum 
formam servi: Ego sum via. Quia enim ipse est primogenitus a mortuis, iter 
fecit Ecclesiae suae ad regnum Dei, ad vitam aeternam,
cui caput est, ad immortalitatem etiam corporis, ideo creatus est in principio 
viarum Dei [suarum], in opera ejus; secundum formam enim Dei principium 
est, quod et loquitur nobis; in quo principio fecit Deus coelum et terram; 
secundum formam autem servi, Sponsus procedens de thalamo suo. Secundum 
formam Dei primogenitus omnis creaturae, et ipse est ante omnes, et omnia 
in illo constant; secundum formam servi, ipse est caput corporis Ecclesiae: 
secundum formam Dei, Dominus [est] gloriae, unde manifestum est quod ipse 
glorificet sanctos suos. Quos enim praedestinavit, ipsos [hos] et vocavit; 
et quos vocavit, ipsos et justificavit; quos autem justificavit, ipsos 
et glorificavit. De illo quippe dictum est, quod justificet impium; de 
illo dictum
est, quod sit justus et justificans. Si ergo quos justificavit, ipsos et 
glorificavit, qui justificat, ipse et glorificat, qui est, ut dixi, Dominus 
gloriae. Secundum formam tamen servi, satagentibus discipulis de glorificatione 
sua respondit: Sedere ad dexteram meam aut sinistram, non est meum dare 
vobis, sed quibus paratum est a Patre meo. Quod autem paratum est a Patre 
ejus, et ab ipso Filio paratum est, quia ipse et Pater unum sunt. Jam enim 
ostendimus in hac Trinitate per multos locutionum divinarum modos, etiam 
de singulis dici quod omnium est, propter inseparabilem operationem unius 
ejusdemque substantiae. Sicut de Spiritu sancto dicit: Cum ego abiero, 
mittam illum ad vos. Non dixit mittemus, sed ita quasi tantum Filius eum 
missurus esset,
non et Pater, cum alio loco dicat: Haec locutus sum vobis apud vos manens, 
advocatus autem ille Spiritus sanctus, quem mittet Pater in nomine meo, 
ille vobis declarabit omnia. Hic rursus ita dictum est, quasi non eum missurus 
esset et Filius, sed tantum Pater. Sicut ergo ista, ita et illud quod ait: 
Sed quibus paratum est a Patre meo: cum Patre se intelligi voluit parare 
sedes gloriae quibus vellet. Sed dicit aliquis: Cum de Spiritu sancto loqueretur, 
ita se missurum ait, ut non negaret Patrem missurum: et alio loco ita Patrem, 
ut non negaret se missurum; hic vero aperte ait: Non est meum dare; atque 
ita secutus a Patre dixit ista praeparata. Sed hoc est quod praestruximus 
secundum formam servi dictum:
ut ita intelligeremus, Non est meum dare vobis, ac si diceretur: Non est 
humanae potestatis hoc dare: ut per illud intelligatur hoc dare, per quod 
Deus aequalis est Patri. Non est meum, inquit, dare, id est, Non humana 
potestate ista do, sed quibus paratum est a Patre meo: sed jam tu intellige, 
quia si omnia quae habet Pater mea sunt, et hoc utique meum est, et cum 
Patre ista paravi. Nam et illud quaero, quomodo dictum sit: Si quis non 
audit verba mea, ego non judicabo illum: fortassis enim ita hic dixit: 
Ego non judicabo illum, quemadmodum ibi, Non est meum dare. Sed quid hic 
sequitur? Non enim veni, inquit, ut judicem mundum, sed ut salvum faciam 
mundum. Deinde adjungit et dicit: Qui me spernit et non accipit verba mea, 
habet qui se judicet. Hic
jam intelligeremus Patrem nisi adjungeret et diceret: Verbum quod locutus 
sum, ipsum judicabit illum in novissimo die. Quid igitur, jam nec Filius 
judicabit, quia dixit, Ego non judicabo illum? nec Pater, sed verbum quod 
locutus est Filius? Imo [potius] audi adhuc quod sequitur: Quia ego, inquit, 
non ex me locutus sum, sed ille qui me misit Pater, ille mandatum mihi 
dedit, quid dicam et quid loquar, et scio quia mandatum ejus vita aeterna 
est: quae ergo ego loquor, sicut dixit mihi Pater, sic loquor. Si ergo 
non judicat Filius, sed verbum quod locutus est Filius, ideo autem judicat 
Verbum, quod locutus est Filius, quia non ex se locutus est Filius, sed 
qui misit eum Pater, mandatum ei dedit quid dicat et quid loquatur, Pater 
utique judicat, cujus Verbum
est quod locutus est Filius, atque ipsum Verbum Patris, idem ipse est Filius. 
Non enim aliud est mandatum Patris, aliud verbum Patris: nam verbum Patris 
hoc appellavit et mandatum. Videamus ergo ne forte quod ait, Ego non ex 
me locutus sum, hoc intelligi voluerit: Ego non ex me natus sum: si enim 
Verbum Patris loquitur, seipsum loquitur, quia ipse est Verbum Patris. 
Plerumque enim dicit, Dedit mihi Pater, in quo vult intelligi quod eum 
genuerit Pater, non ut tanquam jam existenti et non habenti dederit aliquid, 
sed ipsum dedisse ut haberet, genuisse est ut esset. Non enim sicut creatura, 
ita Dei Filius ante incarnationem et assumptionem creaturae, unigenitus 
per quem facta sunt omnia, aliud est et aliud habet: sed hoc ipsum est 
quod est id quod habet, quod illo
loco manifestius dicitur, si quis ad capiendum sit idoneus, ubi ait: Sicut 
habet Pater vitam in semetipso, ita dedit Filio habere vitam in semetipso: 
neque enim jam existenti et vitam non habenti dedit ut haberet vitam in 
semetipso, cum eo ipso quod est vita sit. Hoc est ergo, Dedit Filio habere 
vitam in semetipso, Genuit Filium esse incommutabilem vitam, quod est vita 
aeterna. Cum ergo Verbum Dei sit Filius Dei, et Filius Dei sit verus Deus 
et vita aeterna, sicut in Epistola sua dicit Joannes, etiam hic quid aliud 
agnoscimus, cum dicit Dominus: Verbum quod locutus sum, ipsum judicabit 
eum in novissimo die; et ipsum verbum, Patris verbum esse dicit, et mandatum 
Patris, ipsumque mandatum vitam aeternam? Et scio,
inquit, quia mandatum ejus vita aeterna est. Quaero itaque quomodo intelligamus; 
Ego non judicabo, [sed] verbum quod locutus sum judicabit? quod ex consequentibus 
apparet ita dictum, ac si diceret, Ego non judicabo, sed verbum Patris 
judicabit. Verbum autem Patris est ipse Filius Dei. Siccine intelligendum 
est, Ego non judicabo, sed ego judicabo? Quomodo istud potest esse verum, 
nisi ita: Ego scilicet non judicabo ex potestate humana, quia Filius hominis 
sum, sed judicabo ex potestate Verbi, quoniam [quia] Filius Dei sum. Aut 
si contraria et repugnantia videntur, Ego non judicabo, sed ego judicabo, 
quid illic dicemus, ubi ait: Mea doctrina non est mea? Quomodo, mea; quomodo 
non mea? Non enim dixit, Ista doctrina non est mea; sed, Mea doctrina non 
est mea:
quam dixit suam, eamdem dixit non suam. Quomodo istud verum est, nisi secundum 
aliud suam dixerit, secundum aliud non suam: secundum formam Dei suam, 
secundum formam servi non suam: cum enim dicit, Non est mea, sed ejus qui 
me misit, ad ipsum Verbum nos facit recurrere, doctrina enim Patris est 
Verbum Patris, qui est unicus Filius. Quid sibi et illud vult, Qui in me 
credit, non in me credit? Quomodo in ipsum? quomodo non in ipsum? quomodo 
tam contrarium sibique adversum potest intelligi? Qui in me credit, inquit, 
non in me credit, sed in eum qui me misit, nisi ita intelligas: Qui in 
me credit, non in hoc quod videt credit, ne sit spes nostra in creatura, 
sed in illo qui suscepit creaturam, in qua humanis oculis appareret, ac 
sic
ad se aequalem Patri contemplandum, per fidem corda mundaret. Ideoque ad 
Patrem referens intentionem credentium, et dicens, non in 32 me credit, 
sed in eum qui me misit, non utique se a Patre, id est ab illo qui eum 
misit, voluit separari; sed ut sic in eum crederetur, quomodo in Patrem, 
cui aequalis est; quod aperte alio loco dicit: Credite in Deum, et in me 
credite, id est, Sicut creditis in Deum, sicut et in me, quia ego et Pater 
unus Deus. Sicut ergo hic, tanquam abstulit a se fidem hominum et in Patrem 
transtulit, dicendo, Non in me credit, sed in eum qui me misit, a quo tamen 
se non utique separavit; sic etiam quod ait, Non meum dare, sed quibus 
paratum est a Patre meo, puto clarere secundum quid [qualiter] utrumque 
accipiendum sit: tale est enim et
illud, Ego non judicabo, cum ipse judicaturus sit vivos et mortuos. Sed 
quia non ex potestate humana, propterea recurrens ad Deitatem, sursum erigit 
corda hominum, propter quae sublevanda descendit.
          CAPUT CCXLI. Quomodo intelligenda sit missio, sive Filii, sive 
Spiritus sancti; ex libro de Trinitate II, tit. 5.
Sed in his convicti, ad illud se convertunt ut dicant: Major est qui mittit 
quam qui mittitur; proinde major est Pater Filio, quia Filius a Patre se 
missum assidue commemorat; major est et Spiritu sancto, quia de illo dixit 
Jesus, Quem mittet Pater in nomine meo: et Spiritus sanctus utroque minor 
est, quia et Pater eum mittit, sicut commemoravimus,
et Filius cum dicit: Si autem abiero mittam eum ad vos. Qua in quaestione, 
primum quaero unde et quo [quomodo] missus sit Filius? Ego, inquit, a Patre 
exii et veni in hunc mundum. Ergo a Patre exire, et venire in hunc [mundum], 
hoc est mitti. Quid igitur est quod de illo idem ipse evangelista dicit: 
In hoc mundo erat, et mundus per ipsum factus est, et mundus eum non cognovit: 
deinde conjungit: In sua propria venit. Illuc utique missus est quo venit: 
at si in [hunc] mundum missus est, quia exiit a Patre et venit in hunc 
mundum, et in hoc mundo erat: illuc ergo missus est ubi erat. Nam [et] 
illud quod scriptum est in Propheta, Deum dicere, Coelum et terram ego 
impleo, si de Filio dictum est (ipsum enim nonnulli volunt intelligi, vel 
prophetis,
vel in prophetis locutum), quo missus est, nisi illuc ubi erat? Ubique 
enim erat, qui ait, Coelum et terram ego impleo. Si autem de Patre [dictum 
est], ubi esse potuit sine Verbo suo et sine sapientia sua, quae pertendit 
a fine usque ad finem fortiter, et disponit omnia suaviter? Sed neque sine 
Spiritu sancto usquam esse potuit. Itaque si ubique est Deus, ubique est 
etiam Spiritus sanctus [ejus]: illuc ergo et Spiritus sanctus missus est 
ubi erat. Nam et ille qui non invenit locum quo eat a facie Dei et dicit: 
Si ascendero in coelum, tu ibi es, et si descendero in infernum, ades, 
ubique volens intelligi praesetnem Deum, prius nominavit Spiritum ejus. 
Nam sic ait: Quo abibo a Spiritu tuo, et quo a facie tua fugiam? quocirca 
si et Filius et Spiritus sanctus illuc mittitur ubi
erat, quaerendum est quomodo intelligatur ista missio, sive Filii, sive 
Spiritus sancti, Pater enim solus nusquam legitur missus. Et de Filio quidem 
ita scribit Apostolus: Cum autem venit plenitudo temporis, misit Deus Filium 
suum, factum ex muliere, factum sub lege, ut eos qui sub lege erant redimeret. 
Misit, inquit, Filium suum factum ex muliere, quo nomine quis catholicus 
nesciat, non eum privationem virginitatis, sed differentiam sexus, Hebraeo 
loquendi more significare voluisse? Cum itaque ait, Misit Deus Filium suum, 
factum ex muliere, satis ostendit eo ipso missum Filium, quo factus est 
ex muliere. Quod ergo de Deo natus est, in hoc mundo erat: quod autem de 
Maria natus est, in hunc mundum missus advenit. Proinde mitti a Patre sine 
Spiritu
sancto non potuit, non solum quia intelligitur Pater, cum eum misit, id 
est fecit ex femina, non utique sine Spiritu suo fecisse, verumetiam quod 
manifestissime atque apertissime in Evangelio dicitur Virgini Mariae quaerenti 
ab angelo, Quomodo [fiet] istud? Spiritus sanctus superveniet in te, et 
virtus Altissimi obumbrabit tibi. Et Matthaeus dicit: Inventa est habens 
in utero de Spiritu sancto: quanquam et apud Esaiam prophetam ipse Christus 
intelligitur de adventu suo futuro dicere: Et nunc Dominus misit me, et 
Spiritus ejus. Fortasse aliquis cogat ut dicamus etiam a seipso missum 
esse Filium, quia ille Mariae conceptus et partus operatio Trinitatis est: 
qua creante, omnia creantur. Et quomodo,
inquit, Pater eum misit si ipse se misit? Cui primum respondeo quaerens 
ut dicat, si potest, quomodo Pater eum sanctificavit, si se ipse sanctificavit? 
Utrumque enim idem Dominus ait: Quem Pater, inquit, sanctificavit et misit 
in [hunc] mundum, vos dicitis, Quia blasphemat, quoniam dixi, Filius Dei 
sum. Alio autem loco ait: Et pro eis sanctifico meipsum. Item quaero quomodo 
eum Pater tradidit, si seipse tradidit? Utrumque enim dicit apostolus Paulus: 
Qui Filio, inquit, proprio non pepercit, sed pro nobis omnibus tradidit 
eum [illum]. Alibi autem de ipso Salvatore ait: Qui me dilexit, et tradidit 
seipsum pro me. Credo, respondebit, si haec probe sapit, quia una voluntas 
est Patris et Filii, et inseparabilis operatio: Sic ergo intelligat illam 
incarnationem
et ex Virgine nativitatem, in qua Filius intelligitur missus, una eademque 
operatione Patris et Filii inseparabiliter esse factam, non utique inde 
separato Spiritu sancto, de quo apte [aperte] dicitur: Inventa est in utero 
habens de Spiritu sancto. Nam etiam si ita quaeramus, enodatius fortassis 
quod dicimus apparebit. Quomodo misit Deus Filium suum? Jussit ut veniret, 
atque ille jubenti obtemperans venit; an rogavit, an tantummodo admonuit? 
Sed quodlibet horum sit, Verbo utique factum est: Dei autem Verbum, ipse 
est Dei Filius. Quapropter cum eum Pater Verbo misit, a Patre et Verbo 
ejus factum est ut mitteretur. Ergo a Patre et Filio missus est idem Filius, 
quia Verbum Patris est ipse Filius. Quis enim se tam sacrilega induat opinione, 
ut putet temporale
Verbum a Patre factum esse, ut aeternus Filius mitteretur, et in carne 
appareret ex tempore? Sed utique in ipso Dei Verbo, quod erat in principio 
apud Deum et Deus erat, in ipsa scilicet sapientia Dei, sine tempore erat: 
quo tempore illam in carne apparere oporteret. Itaque cum sine ullo initio 
temporis, initio [in principio] esset Verbum, et Verbum esset apud Deum, 
et Deus esset Verbum, sine ullo tempore in ipso Verbo erat, quo tempore 
Verbum caro fieret, et habitaret in nobis. Quae plenitudo temporis cum 
venisset, misit Deus Filium suum factum ex muliere, id est factum in tempore, 
ut incarnatum Verbum hominibus appareret: quod in ipso Verbo sine tempore 
erat, in quo tempore fieret. Ordo quippe temporum in aeterna Dei sapientia 
sine
tempore est. Cum itaque hoc a Patre et Filio factum esset, ut in carne 
Filius appareret, congruenter dictus est missus ille qui in ea carne apparuit; 
33 misisse autem ille qui in ea non apparuit. Quoniam illa quae coram corporeis 
oculis foris geruntur, ab interiore apparatu naturae spiritalis existunt, 
et propterea et convenienter missa dicuntur. Forma quippe [porro] illa 
suscepti hominis, Filii persona est, non etiam Patris. Quapropter Pater 
invisibilis una cum Filio secum invisibili, eumdem Filium visibilem faciendo, 
misisse eum dictus est: quasi [qui si] eo modo visibilis fieret, ut cum 
Patre invisibilis esse desisteret, id est, si substantia invisibilis Verbi, 
in creaturam visibilem mutata et transiens verteretur, ita missus
a Patre intelligeretur Filius, ut tantum missus, non etiam cum Patre mittens 
inveniretur. Cum vero sic accepta [est] forma servi, ut maneret incommutabilis 
forma Dei, manifestum est quod a Patre et Filio non apparentibus factum 
sit quod appareret in Filio, id est, [ut] ab invisibili Patre, cum invisibili 
Filio, idem ipse Filius visibilis mitteretur. Cur ergo ait: Et a meipso 
non veni? Jam hoc secundum formam servi dictum est, secundum quod dictum 
est, Ego non judico quemquam. Si ergo missus dicitur, in quantum apparuit 
foris in creatura corporali, qui intus in natura spiritali oculis mortalium 
semper occultus est, jam in promptu est intelligere etiam de Spiritu sancto, 
cur et ipse missus dicatur. Facta est enim quaedam creaturae species ex 
tempore, in qua
visibiliter ostenderetur Spiritus sanctus, sive cum in ipsum Dominum corporali 
specie velut columba ascendit [in ipsum Dominum corporali specie velut 
columba descendit], sive cum decem diebus peractis post ascensionem [ejus], 
die Pentecostes factus est subito de coelo sonus, quasi ferretur flatus 
vehemens, et visae sunt illis linguae divisae sicut ignis, qui et insedit 
super unumquemque eorum. Haec operatio visibiliter expressa, [et] oculis 
oblata mortalibus, missio Spiritus sancti dicta est: non ut appareret ejus 
ipsa substantia, qua et ipse invisibilis et incommutabilis est sicut Pater 
et Filius, sed ut exterioribus visis hominum corda commota, a temporali 
manifestatione venientis, ad occultam aeternitatem semper praesentis, converterentur.
          CAPUT CCXLII. De solo vero Deo Patre et Filio et Spiritu sancto, 
ex libro VI de Trinitate, tit. 9.
Ex Domini testimonio et Patrem unum verum Deum dicimus, et Filium unum 
verum Deum, et Spiritum sanctum [unum] verum Deum: et simul Patrem et Filium 
et Spiritum sanctum, id est simul ipsam Trinitatem, non tres veros deos, 
sed unum verum Deum. An quoniam addidit, Et quem misisti Jesum Christum, 
subaudiendum est, unum verum Deum, et ordo verborum est: Ut te et quem 
misisti Jesum Christum cognoscant unum verum Deum? Cur ergo tacuit de Spiritu 
sancto? An quoniam consequens est, ut ubicunque nominatur unum, tanta pace 
uni adhaerens, ut per hanc utrumque
unum sint [sit], jam ex hoc intelligatur etiam ipsa pax, quamvis non commemoretur? 
Nam et illo loco Apostolus videtur quasi praetermittere Spiritum sanctum: 
et tamen ibi intelligitur ubi ait, Omnia vestra, vos autem Christi, Christus 
autem Dei; et iterum: Caput mulieris vir, caput viri Christus, caput autem 
Christi Deus. Sed rursus si Deus non nisi omnia simul tria, quomodo caput 
Christi Deus, id est, caput Christi Trinitas, cum in Trinitate sit Christus, 
ut sit Trinitas? An quod est Pater cum Filio, caput est ei quod est solus 
Filius? Cum Filio enim Pater Deus, solus autem Filius Christus est: maxime 
quia jam Verbum caro factum loquitur, secundum quam humilitatem [humanitatem] 
ejus etiam major
est Pater, sicut dicit, Quoniam Pater major me est, ut hoc ipsum Deum esse, 
quod illi cum Patre unum est, caput sit hominis Mediatoris, quod ipse solus 
est. Si enim mentem recte dicimus principale hominis, id est tanquam caput 
humanae substantiae, cum ipse homo cum mente sit homo, cur non multo congruentius 
multoque magis Verbum cum Patre quod simul Deus est, caput est Christi, 
quamvis Christus homo, nisi cum Verbo quod caro factum est, intelligi non 
possit?
          CAPUT CCXLIII. De eo quod ait Apostolus virum esse imaginem Dei, 
mulierem gloriam viri, ex libro de Trinitate XII, tit. 7.
Si ergo spiritu mentis nostrae renovamur, et ipse
est novus homo qui renovatur in agnitionem Dei, secundum imaginem ejus 
qui creavit eum, nulli dubium est, non secundum corpus, neque secundum 
quamlibet animi partem, sed secundum rationalem mentem, ubi potest esse 
agnitio Dei, hominem factum ad imaginem ejus, qui creavit eum. Secundum 
hanc autem renovationem, efficimur etiam filii Dei, per baptismum Christi, 
et induentes novum hominem Christum, utique induimur per fidem. Quis est 
ergo qui ab hoc consortio feminas alienet, cum sint nobiscum gratiae cohaeredes, 
et alio loco idem Apostolus dicat: Omnes enim filii Dei estis, per fidem 
in Christo Jesu: Quicunque enim in Christo baptizati estis, Christum induistis: 
non est Judaeus neque Graecus, non est servus neque liber, non est masculus
et [neque] femina: omnes enim vos unum estis in Christo Jesu? Nunquidnam 
igitur fideles feminae sexum corporis amiserunt? Sed quia ibi renovantur 
ad imaginem Dei, ubi sexus nullus est, ibi factus est homo ad imaginem 
Dei, ubi sexus nullus est, hoc est in spiritu mentis suae. Cur ergo vir 
propterea non debet caput velare, quia imago est et gloria Dei; mulier 
autem debet, quia gloria viri est: quasi mulier non renovetur in spiritu 
mentis suae, qui renovatur in agnitionem Dei secundum imaginem ejus qui 
creavi illum? Sed quia sexu corporis distat a viro, rite potuit in ejus 
corporali velamento figurari pars illa rationis, quae ad temporalia gubernanda 
flectitur, ut non maneat imago Dei, nisi ex qua parte mens hominis aeternis 
rationibus conspiciendis vel consulendis
adhaerescit: quam non solum masculos, sed etiam feminas habere manifestum 
est. Ergo in eorum mentibus communis natura cognoscitur, in eorum vero 
corporibus ipsius unius mentis distributio figuratur.
          CAPUT CCXLIV. Quid disputatum, quidve sit comprehensum praecedentium 
XIV ratiocinatione librorum; ex lib. de Trinitate XV, tit. 3.
Sed quoniam disserendi et ratiocinandi necessitas, per quatuordecim libros, 
multa nos compulit dicere, quae cuncta simul aspicere non valemus, ut ad 
id quod apprehendere volumus, ea celeri cogitatione referamus, faciam, 
quantum Domino ad juvante potuero, ut quidquid in singulis voluminibus 
ad cognitionem
34 disputatione perduxi, remota disputatione, breviter congeram: et tanquam 
sub uno mentis aspectu, non quemadmodum res quaeque persuasit, sed ipsa 
quae persuasa sunt, ponam; ne tam longe sint a praecedentibus consequentia, 
ut oblivionem praecedentium faciat inspectio consequentium, aut certe si 
fecerit, cito possit quod exciderit relegendo recolligi. In primo libro, 
secundum Scripturas sanctas unitas et aequalitas summae illius Trinitatis 
ostenditur. In secundo et tertio, et quarto, eadem. Sed de Filii missione 
et Spiritus sancti diligenter quaestio pertractata tres libros fecit, demonstratumque 
est, non ideo minorem mittente qui missus est [mittentem eo qui missus 
est], quia ille misit, hic missus est: cum Trinitas quae per omnia aequalis
est, pariter quoque in sua natura immutabilis, et invisibilis, et ubique 
praesens, inseparabiliter operetur. In quinto, propter eos quibus ideo 
videtur non eamdem Patris et Filii esse substantiam, quia omne quod de 
Deo dicitur, secundum substantiam dici putant, et propterea gignere et 
gigni, vel genitum esse et ingenitum, quoniam diversa sunt, contendunt 
substantias esse diversas, demonstratur non omne quod de Deo dicitur secundum 
substantiam dici, sicut secundum substantiam dicitur, bonus et magnus, 
et si quid aliud ad se dicitur; sed dici etiam relative, id est non ad 
se, sed ad aliquid quod ipse non est, sicut Pater ad Filium dicitur, vel 
Dominus ad creaturam sibi servientem: ubi si quid relative, id est ad aliquid 
quod ipse non est, etiam
ex tempore dicitur, sicuti est, Domine, refugium factus es nobis, nihil 
ei accidere quo mutetur, sed omnino ipsum in natura vel essentia sua immutabilem 
permanere. In sexto, quomodo dictus sit Christus ore apostolico Dei virtus 
et Dei sapientia, sic disputatur, ut differatur eadem quaestio diligentius 
retractanda, utrum a quo genitus est Christus non sit ipse sapientia, sed 
tantum sapientiae suae Pater, an sapientia sapientiam genuerit. Sed quodlibet 
horum esset, etiam in hoc libro apparuit Trinitatis aequalitas, et non 
Deus triplex, sed Trinitas: nec quasi aliquid duplum esse Patrem et Filium, 
ad simplum Spiritum sanctum, ubi nec tria plus aliquid sunt quam unum horum. 
Disputatum est etiam quomodo possit intelligi quod ait Hilarius
episcopus, Aeternitas in Patre, species in imagine, usus in munere. In 
septimo, quaestio quae dilata fuerat, explicatur, ita ut Deus qui genuit 
Filium, non solum sit Pater virtutis et sapientiae suae, sed etiam ipse 
virtus atque sapientia; sic et Spiritus sanctus, nec tamen simul tres sunt 
virtutes, aut tres sapientiae, sed una virtus et una sapientia, sicut unus 
Deus et una essentia. Deinde quaesitum est, quomodo dicantur una essentia 
tres personae, vel a quibusdam Graecis una essentia tres substantiae; et 
inventum est elocutionis necessitate dici, ut aliquo uno nomine enuntiarentur, 
cum quaeritur quid tres sint quos tres esse veraciter confitemur, Patrem 
scilicet, et Filium, et Spiritum sanctum. In octavo, ratione etiam reddita 
intelligentibus clarum est, in
substantia Veritatis non solum Patrem Filio non esse majorem, sed nec ambos 
simul aliquid majus esse quam solum Spiritum sanctum, aut quoslibet duos 
in eadem Trinitate majus esse aliquid quam unum, aut omnes simul tres majus 
aliquid esse quam singulos: deinde per veritatem quae intellecta conspicitur, 
et per bonum summum a quo omne bonum, et per justitiam propter quam diligitur 
animus justus ab animo etiam nondum justo, ut natura non solum incorporalis, 
verumetiam immutabilis, quod est Deus, quantum fieri potest intelligeretur 
admonui; et per charitatem quae in Scripturis sanctis Deus dicta est, per 
quam coepit utcunque etiam Trinitas intelligentibus apparere, sicut sunt 
amans, et quod amatur, et amor. In nono, ad imaginem
Dei, quod est homo, secundum mentem pervenit disputatio, et in ea quaedam 
trinitas invenitur, id est, mens et notitia qua se novit, et amor quo se 
notitiamque suam diligit: et haec tria aequalia inter se et unius ostenduntur 
esse essentiae. In decimo, hoc idem diligentius subtiliusque tractatum 
est, at adque id perductum, ut inveniretur in mente evidentior trinitas 
ejus, in memoria scilicet, et intelligentia, et voluntate. Sed quoniam 
et hoc compertum est, quod mens nunquam esse ita potuerit, ut non sui meminisset, 
non se intelligeret et diligeret, quamvis non semper se cogitaret, cum 
autem cogitaret, non se a corporalibus rebus eadem cogitatione discerneret, 
dilata est de trinitate, cujus haec imago est, disputatio, ut in ipsis 
etiam corporalibus visis
inveniretur trinitas, et distinctius in ea lectoris exerceatur [exerceretur] 
intentio. In undecimo ergo electus est sensus oculorum, in quo id quod 
inventum etiam in caeteris quatuor sensibus corporis, et non dictum posset 
agnosci, atque ita exterioris hominis trinitas primo in his quae cernuntur 
extrinsecus, ex in corpore scilicet quod videtur et forma quae inde in 
acie cernentis imprimitur, et utrumque copulantis intentione voluntatis 
apparuit. Sed haec tria non inter se aequalia, nec unius esse substantiae 
claruerunt. Deinde in ipso animo, ab his quae extrinsecus sensa sunt velut 
introducta, inventa est altera trinitas, ubi apparerent eadem tria unius 
esse substantiae, imaginatio corporis quae in memoria est, et inde informatio 
cum ad eam convertitur acies cogitantis, et
utrumque conjungens intentio voluntatis. Sed ideo ista trinitas ad exteriorem 
hominem reperta est pertinere, quia de corporibus illata est, quae sentiuntur 
extrinsecus. In duodecimo discernenda visa est sapientia ab scientia [sapientia 
a sapientia], et in ea quae proprie scientia nuncupatur, quia inferior 
est, prius quaedam sui generis trinitas inquirenda: quae licet ad interiorem 
hominem jam pertineat, nondum tamen imago Dei vel appellanda sit, vel putanda. 
Et hoc agitur in tertio decimo, per commendationem fidei Christianae. In 
quarto decimo autem, de sapientia hominis vera, id est Dei munere in ejus 
ipsius Dei participatione donata, quae ab scientia distincta est, disputatur: 
et eo pervenit
disputatio, ut Trinitas, appareat in imagine Dei, quod est homo secundum 
mentem, quae renovatur in agnitione Dei secundum imaginem ejus qui creavit 
hominem ad imaginem suam, et sic percipit sapientiam ubi contemplatio est 
aeternorum.
          CAPUT CCXLV. 35 De Spiritu sancto qui Patri et Filio aequalis 
accipitur et utriusque Spiritus dicitur, et charitatis nomine intelligitur, 
cum quaelibet in Trinitate persona sit charitas; ex libro de Trinitate 
XV, titalis 17, 18, 19.
Nunc de Spiritu sancto, quantum Deo donante videre conceditur, disserendum 
est. Qui Spiritus sanctus secundum Scripturas sanctas nec Patris est solius, 
nec Filii solius, sed amborum; [et] ideo communem, qua invicem se diligunt 
Pater et Filius,
nobis insinuat charitatem. Ut autem nos exerceret sermo divinus, non res 
in promptu sitas, sed in abdito scrutandas et ex abdito eruendas, majore 
studio fecit inquiri. Non itaque dixit Scriptura, Spiritus sanctus charitas 
est: quod si dixisset, non parvam partem quaestionis istius abstulisset; 
sed dixit, Deus charitas est; ut incertum sit et ideo requirendum, utrum 
Deus Pater sit charitas, an Deus Filius, an Deus Spiritus sanctus, an Deus 
ipsa Trinitas. Neque enim dicturi sumus, non propterea Deum dictum esse 
charitatem, quod ipsa charitas sit ulla substantia quae Dei digna sit nomine, 
sed quod donum sit Dei, sicut dictum est Deo: Quoniam tu es patientia mea: 
non utique propterea dictum est quia Dei substantia est nostra patientia, 
sed quod
ab ipso nobis est, sicut alibi legitur: Quoniam ab ipso patientia mea. 
Hunc quippe sensum facile refellit Scripturarum ipsa locutio. Tale est 
enim: Tu es patientia; mea quale est: Domine, spes mea; et: Deus meus, 
misericordia mea; et multa similia. Non est autem dictum: Domine, charitas 
mea, aut, Tu es charitas mea, aut [Tu] Deus, charitas mea; sed ita dictum 
est: Deus charitas est: sicut dictum est, Deus Spiritus est. Hoc qui non 
discernit intellectum a Domino, non expositionem quaerat a nobis; non enim 
apertius quidquam possumus dicere. Deus ergo charitas est utrum autem Pater, 
an Filius, an Spiritus sanctus, an ipsa Trinitas (quia et ipsa non tres 
dii, sed Deus est unus), hoc quaeritur. Sed etiam [jam] in hoc libro superius 
disputavi non sic accipiendam
esse Trinitatem, quae Deus est, ex illis tribus quae in trinitate nostrae 
mentis ostendimus: ut tanquam memoria sit omnium trium Pater, et intelligentia 
omnium trium Filius, et charitas omnium trium Spiritus sanctus, quasi Pater 
non intelligat sibi nec diligat, sed Dei Filius intelligat, et Spiritus 
sanctus ei diligat: ipse autem et sibi et illis tantum meminerit, et Filius 
nec meminerit nec diligat sibi, sed meminerit ei Pater, et diligat ei Spiritus 
sanctus; ipse autem et sibi, et illis tantummodo intelligat; itemque Spiritus 
sanctus nec meminerit nec intelligat sibi, sed meminerit ei Pater, et intelligat 
Filius, ipse autem et sibi et illis non nisi diligat: sed sic potius, ut 
omnia tria, et omnes, et
singuli habeant in sua quisque natura, nec distent in eis ista, sicut in 
nobis aliud est memoria, aliud intelligentia, aliud dilectio, sive charitas: 
sed unum aliquid sit quod omnia valeat, sicut ipsa sapientia, et sic habetur 
in uniuscujusque natura, ut qui habet hoc sit quod habet, sicut immutabilis 
simplexque substantia. Si ergo haec intellecta sunt, et quantum nobis [in] 
rebus tantis videre vel conjectare concessum est, vera esse claruerunt, 
nescio cur non sicut sapientia et Pater dicitur, et Filius, et Spiritus 
sanctus, et simul omnes non tres, sed una sapientia, ita et charitas et 
Pater dicatur, et Filius, et Spiritus sanctus, et simul omnes una charitas. 
Sic enim et Pater Deus, et Filius Deus, et Spiritus sanctus Deus, et simul 
omnes unus Deus. Et tamen non frustra in
hac Trinitate non dicitur Verbum Dei, nisi Filius, nec donum Dei nisi Spiritus 
sanctus, nec de quo genitum est Verbum, et de quo procedit principaliter 
Spiritus sanctus, nisi Deus Pater. Ideo autem addidi, Principaliter, quia 
et de Filio Spiritus sanctus procedere reperitur: sed hoc quoque illi Pater 
dedit, non jam existenti et nondum habenti, sed quidquid unigenito Verbo 
dedit, gignendo dedit. Sic ergo eum genuit, ut etiam de illo donum commune 
procederet, et Spiritus sanctus Spiritus esset amborum. Non est igitur 
accipienda transeunter, sed diligenter intuenda inseparabilis ista Trinitatis 
distinctio. Hinc enim factum est, ut proprie Dei Verbum etiam Dei sapientia 
diceretur, cum sit sapientia et Pater et Spiritus sanctus. Si ergo proprie 
aliquid
horum trium charitas nuncupanda est, quid aptius quam ut hoc sit Spiritus 
sanctus? ut scilicet in illa simplici summaque natura non sit aliud substantia, 
et aliud charitas, sed substantia ipsa sit charitas, et charitas ipsa sit 
substantia, sive sit in Patre, sive in Filio, sive in Spiritu sancto, et 
tamen proprie Spiritus sanctus charitas nuncupetur, sicut legis nomine, 
aliquando simul omnia Veteris instrumenti sanctarum Scripturarum significantur 
eloquia. Nam ex propheta Isaia testimonium ponens Apostolus ubi ait: In 
aliis linguis et in aliis labiis loquar popolo huic: praemisit tamen: In 
lege scriptum est. Et ipse Dominus, In lege, inquit, eorum scriptum est: 
Quia oderunt me gratis: cum hoc legatur in Psalmo. Aliquando autem proprie 
vocatur lex
quae data est per Moysen: secundum quod dictum est: Lex et Prophetae usque 
ad Joannem: et in his duobus praeceptis tota Lex pendet et Prophetae. Hic 
utique proprie Lex appellata est de monte Sina. Prophetarum autem nomine 
etiam Psalmi significati sunt, et tamen alio loco ipse Salvator: Oportebat, 
inquit, impleri omnia quae scripta sunt in Lege et Prophetis et Psalmis 
de me. Hic rursus Prophetarum nomen, exceptis Psalmis, intelligi voluit: 
dicitur ergo lex universaliter, cum Prophetis et Psalmis, dicitur et proprie 
quae per Moysen data est. Ita [Item] dicuntur communiter Prophetae simul 
cum Psalmis, dicuntur et proprie praeter Psalmos. Et multis aliis exemplis 
doceri potest, multa rerum
vocabula, et universaliter poni, et proprie quibusdam rebus adhiberi, nisi 
in re aperta vitanda sit longitudo sermonis. Hoc ideo dixi, ne quisquam 
propterea nos inconvenienter existimet charitatem appellare Spiritum sanctum, 
quia et Deus Pater, et Deus Filius potest charitas nuncupari. Sicut ergo 
unicum Dei Verbum proprie vocamus nomine Sapientiae, cum sit universaliter 
et Spiritus sanctus, et Pater ipse Sapientia: ita Spiritus [sanctus] proprie 
nuncupatur vocabulo charitatis, cum sit et Pater et Filius universaliter 
charitas. Sed Dei Verbum, id est unigenitus Dei Filius aperte dictus est 
Dei sapientia ore apostolico, ubi ait: Christum Dei virtutem et Dei sapientiam; 
Spiritus autem sanctus, ubi sit dictus charitas, invenimus si diligenter 
Joannis apostoli
scrutemur eloquium. Qui cum dixisset: Dilectissimi, diligamus invicem, 
quia dilectio ex Deo est, secutus adjunxit: Et omnis qui diligit, ex Deo 
natus est; qui non diligit, non cognovit Deum, quia Deus dilectio est. 
Hic manifestavit eam se dixisse dilectionem Deum, quam dixit ex Deo: Deus 
ergo ex Deo est dilectio. Sed quia et Dei Filius ex Deo Patre natus est, 
et Spiritus sanctus ex Deo Patre procedit, quem potius eorum hic debeamus 
accipere dictum esse dilectionem Deum, merito quaeritur. Pater enim solus 
ita Deus est, 36 ut non sit ex Deo, ac per hoc dilectio, quae ita Deus 
est ut ex Deo sit, aut Filius est, aut Spiritus sanctus: sed in consequentibus 
cum Dei dilectionem commemorasset, non qua nos eum, sed qua nos ipse
dilexit et misit Filium suum liberatorem pro peccatis nostris; et hinc 
exhortatus est ut et nos invicem diligamus, atque ita in nobis Deus maneat, 
quia utique dilectionem Deum dixerat: statim volens de hac re apertius 
aliquid eloqui: In hoc, inquit, cognoscimus quia in ipso manemus, et ipse 
in nobis, quia de Spiritu suo dedit nobis. Sanctus itaque Spiritus, de 
quo dedit nobis, facit nos in Deo manere, et ipsum in nobis, hoc autem 
facit dilectio. Ipse est igitur Deus dilectio. Denique paulo post, cum 
hoc ipsum repetisset atque dixisset, Deus dilectio est, continuo subjecit, 
Et qui manet in dilectione, in Deo manet, et Deus in eo manet. Unde supra 
dixerat: In hoc cognoscimus quia in ipso manemus, et ipse in nobis, quoniam 
de Spiritu suo dedit nobis. Ipse ergo significatur,
ubi legitur: Deus dilectio est. Deus igitur Spiritus sanctus qui procedit 
ex Deo, cum datus fuerit homini, accendit eum in dilectionem Dei et proximi, 
et ipse dilectio est: non enim habet homo unde Deum diligat, nisi ex Deo. 
Propter quod paulo post dicit: Nos diligimus, quia ipse prior dilexit nos. 
Apostolus quoque Paulus: Dilectio, inquit, Dei diffusa est in cordibus 
nostris per Spiritum sanctum, qui datus est nobis. Nullum est isto Dei 
dono excellentius, solum est quod dividit inter filios regni aeterni et 
filios perditionis aeternae. Dantur et alia per Spiritum [sanctum] munera, 
sed sine charitate nihil prosunt. Nisi ergo tantum impertiatur cuique Spiritus 
sanctus, ut eum Dei et proximi faciat amatorem, a sinistra
non transfertur ad dexteram. Nec Spiritus proprie dicitur donum, nisi propter 
dilectionem, quam qui non habuerit, si linguis hominum loquatur et angelorum, 
sonans aeramentum est et cymbalum tinniens: et si habuerit prophetiam, 
et scierit omnia sacramenta et omnem scientiam, et si habuerit omnem fidem, 
ita ut montes transferat, nihil est; et si distribuerit omnem substantiam, 
et si tradiderit corpus suum ut ardeat, nihil prodest. Quantum ergo bonum 
est, sine quo ad aeternam vitam neminem bona tanta perducunt! Ipsa vero 
dilectio, sive charitas (nam unius rei est nomen utrumque), si habeat eam 
qui non loquitur linguis, nec habet prophetiam, nec omnia scit sacramenta 
omnemque scientiam, nec distribuit omnia sua pauperibus, vel non habendo 
quod distribuat,
vel aliqua necessitate prohibitus, nec tradit corpus suum ut ardeat, si 
talis passionis nulla tentatio est, perducit ad regnum. Ita ut ipsam fidemnon 
faciat utilem nisi charitas: sine charitate quippe fides quidem potest 
esse, sed non et prodesse. Propter quod et apostolus Paulus, In Christo, 
inquit, Jesu neque circumcisio aliquid valet, neque praeputium, sed fides 
quae per dilectionem operatur; sic eam discernens ab ea fide qua et daemones 
credunt et contremiscunt. Dilectio igitur quae ex Deo est et Deus est, 
proprie Spiritus sanctus est, per quem diffunditur in cordibus nostris 
Dei charitas, per quam nos tota inhabitat Trinitas. Quocirca rectissime 
Spiritus sanctus cum sit Deus, vocatur etiam donum Dei. Quod donum proprie 
quid nisi charitas intelligenda
est, quae perducit ad Deum, et sine qua quodlibet aliud Dei donum non perducit 
ad Deum? An et hoc probandum est, donum Dei dictum esse in sacris litteris 
Spiritum sanctum? Si et hoc exspectatur, habemus in Evangelio secundum 
Joannem Domini Christi verba dicentis: Si quis sitit, veniat ad me et bibat: 
qui credit in me, sicut dicit Scriptura, Flumina de ventre ejus fluent 
aquae vivae. Porro Evangelista secutus adjunxit: Hoc autem dixit de Spiritu 
quem accepturi erant credentes in eum. Unde dicit etiam Paulus Apostolus: 
Et omnes uno Spiritu potati sumus. Utrum autem donum Dei sit appellata 
aqua ista, quod est Spiritus sanctus, hoc quaeritur. Sed sicut hic invenimus 
hanc aquam Spiritum sanctum esse, ita invenimus alibi in ipso Evangelio, 
hanc aquam Dei
donum appellatam: nam Dominus idem quando cum Samaritana muliere apud eum 
loquebatur, cui dixerat, Da mihi bibere: cum illa respondisset quod Judaei 
non conterentur Samaritanis, respondit Jesus et dixit ei: Si scires donum 
Dei, et quis est qui dicit tibi, Da mihi bibere, tu forsitan petisses ab 
eo, et dedisset tibi aquam vivam. Dicit ei mulier: Domine, neque in quo 
haurias habes, et puteus altus est, unde ergo habes aquam vivam? etc. Respondit 
Jesus et dixit ei: Omnis qui bibit ex aqua hac sitiet iterum, qui autem 
biberit ex aqua quam dabo ei, non sitiet in aeternum: sed aqua quam dabo 
ei fiet in eo fons aquae salientis in vitam aeternam. Quia ergo haec aqua 
viva, sicut evangelista exposuit, Spiritus sanctus est, proculdubio
Spiritus donum Dei est: de hoc hic Dominus ait: Si scires donum Dei, et 
quis est qui dicit tibi, Da mihi bibere, tu forsitan petisses ab eo, et 
dedisset tibi aquam vivam. Nam quid ibi ait? [nam quod ibi ait:] Flumina 
de ventre ejus fluent aquae vivae; hoc in isto loco, Fiet, inquit, in eo 
fons aquae salientis in vitam aeternam. Paulus quoque apostolus: Unicuique, 
inquit, nostrum datur gratia, secundum mensuram donationis Christi. Atque 
ut donationem Christi Spiritum sanctum ostenderet, secutus adjunxit: Propter 
quod dicit, Ascendit in altum, captivavit captivitatem: dedit dona hominibus. 
Notissimum est autem, Dominum Jesum, cum post resurrectionem a mortuis 
ascendisset in coelum, dedisse Spiritum sanctum quo impleti qui crediderant 
[crediderunt]
linguis omnium gentium loquebantur. Nec moveat quod ait, Dona, non, Donum. 
Id enim testimonium de [ex] Psalmo posuit. Hoc autem in Psalmo ita loquitur 
[legitur]: Ascendisti in altum, captivasti captivitatem, accepisti dona 
in hominibus: sic enim plures codices habent, et maxime Graeci: et ex Hebraeo 
sic interpretatum habemus. Dona itaque dixit Apostolus quemadmodum propheta, 
non donum: sed cum Propheta dixerit, Accepisti dona in hominibus, Apostolus 
maluit dicere, Dedit dona hominibus, ut ex utroque scilicet verbo, uno 
prophetico, Apostolico altero (quia in utroque est divini sermonis auctoritas), 
sensus plenissimus redderetur: utrumque enim verum est, et quia dedit hominibus, 
et quia accepit in hominibus. Dedit hominibus, tanquam caput membris
suis: accepit in hominibus idem ipse, utique in membris suis; propter quae 
membra sua clamavit de coelo: Saule, Saule, quid me persequeris? et de 
quibus membris [suis] ait: Quod uni ex minimis meis fecistis, mihi fecistis. 
Ipse ergo Christus et dedit de coelo, et accepit in terra. Porro autem 
dona ob hoc ambo dixerunt, et propheta et apostolus, quia per donum quod 
est Spiritus sanctus in commune omnibus membris Christi multa dona quae 
sunt quibusque propria dividuntur; non enim singuli quique habent omnia, 
sed hi illa et alii alia, quamvis ipsum donum, a quo cuique propria dividuntur, 
omnes habeant, id est Spiritum sanctum. Nam cum et alibi multa dona commemorasset: 
Omnia, inquit, haec operatur unus atque idem Spiritus dividens propria 
unicuique prout
37 vult; quod verbum et in Epistola quae ad Hebraeos est invenitur, ubi 
scriptum est, Attestante Deo signis et ostentis, et variis virtutibus, 
et Spiritus sancti divisionibus [distributionibus]. Et hic cum dixisset: 
Ascendit in altum, captivavit captivitatem, dedit dona hominibus; quod 
autem ascendit Ait, quid est, nisi quia et descendit in inferiores partes 
terrae? Qui descendit ipse est et qui ascendit super omnes coelos, ut adimpleret 
omnia: et ipse dedit quosdam quidem apostolos, quosdam quidem [autem] prophetas, 
quosdam autem [vero] Evangelistas, quos dam autem pastores et doctores. 
Ecce quare dicta sunt [omnia] dona, quia sicut alibi dicit: Nunquid omnes 
apostoli, nunquid omnes prophetae? et caetera,
hic adjunxit: Ad consummationem sanctorum, in opus ministerii, in aedificationem 
corporis Christi. Haec est domus quae, sicut Psalmus canit, aedificatur 
post captivitatem (quoniam qui sunt a diabolo eruti, a quo captivi tenebantur, 
de his aedificatur corpus Christi: quae domus appellatur Ecclesia); hanc 
autem captivitatem ipse captivavit, quia diabolum vicit: et ne illa quae 
futura erant sancti capitis membra, in aeternum supplicium secum traheret, 
eum justitiae prius, deinde potentiae vinculis alligavit. Ipse itaque diabolus 
est appellata captivitas, quam captivavit qui ascendit in altum, et dedit 
dona hominibus, vel accepit in hominibus. Petrus autem apostolus, sicut 
in eo libro canonico legitur, ubi scripti sunt Actus Apostolorum, loquens 
de Christo,
commotis corde Judaeis et dicentibus: Quid ergo faciemus, fratres? monstrate 
nobis; dixit ad eos: Agite poenitentiam, et baptizetur unusquisque vestrum 
in nomine Jesu Christi, in remissionem peccatorum, et accipietis donum 
Spiritus sancti. Itemque in eodem libro legitur, Simonem Magum apostolis 
dare voluisse pecuniam, ut ab eis acciperet potestatem quia [qua] per impositionem 
manus ejus daretur Spiritus sanctus: cui Petrus idem, Pecunia, inquit, 
tua tecum sit in perditione, quia donum Dei aestimasti te pecunia possidere. 
Et alio ejusdem libri loco, cum Petrus Cornelio et illis qui cum illo fuerant, 
loqueretur, annuntians et praedicans Christum, ait Scriptura: Adhuc loquente 
Petro verba haec, cecidit Spiritus sanctus super omnes qui audiebant
verbum, et obstupuerunt qui ex circumcisione fideles simul cum Petro venerant, 
quia et in nationes donum Spiritus sancti effusum est. Audiebant enim illos 
loquentes linguis, et magnificantes Deum. De quo facto suo, quod incircumcisos 
baptizaverat, quia priusquam baptizarentur, ut nodum quaestionis hujus 
auferret, in eos venerat Spiritus sanctus, cum Petrus postea redderet rationem 
fratribus qui erant Hierosolymis, et hac re audita movebantur, ait post 
caetera: Cum coepissem autem loqui ad illos, cecidit Spiritus sanctus in 
illos, sicut et in nos in initio. Memoratusque sum verbi Domini sicut dicebat: 
Quia Joanne quidem baptizavit aqua, vos vero baptizabimini Spiritu sancto; 
si igitur aequale donum dedit illis, sicut et nobis qui credidimus in Dominum 
Jesum Christum,
ego quis eram qui possem prohibere Deum, non dare illis Spiritum sanctum? 
Et multa alia sunt testimonia Scripturarum, quae concorditer attestantur 
donum Dei esse Spiritum sanctum, in quantum datur eis qui per eum diligunt 
Deum: sed nimis longum est cuncta colligere, et quid eis satis est quibus 
haec quae diximus satis non sunt? Sane admonendi sunt, quandoquidem donum 
Dei jam vident dictum Spiritum sanctum, ut cum audiunt donum Spiritus sancti, 
illud genus locutionis agnoscant quod dictum est, In exspoliatione corporis 
carnis. Sicut enim corpus carnis nihil aliud est quam caro, sic donum Spiritus 
sancti nihil aliud est quam Spiritus sanctus. In tantum ergo donum Dei 
est, in quantum datur eis quibus datur. Apud se autem Deus
est, etsi nemini detur, quia Deus erat Patri et Filio coaeternus, antequam 
cuiquam daretur. Nec quia illi dant, ipse datur, ideo minor est illis. 
Ita enim datur, sicut Dei donum, ut etiam seipsum det sicut Deus. Non enim 
dici potest, non esse suae potestatis, de quo dictum est: Spiritus ubi 
vult spirat: et apud apostolum [illud apostolicum] quod jam supra commemoravi: 
Omnia autem haec operatur unus atque idem Spiritus, dividens propria unicuique 
prout vult. Non est illic conditio dati, et dominatio dantium. sed concordia 
dati et dantium. Quapropter, sicut sancta Scriptura proclamat; Deus charitas 
est, illa quae ex Deo est, et in nobis id agit, ut in Deo maneamus, et 
ipse in nobis, et hoc inde cognoscimus, quia de Spiritu suo dedit nobis, 
ipse Spiritus ejus est Deus charitas.
Deinde, si in donis Dei nihil majus est charitate, et nullum est majus 
donum Dei quam Spiritus sanctus, quid consequentius, quam ut ipse sit charitas, 
quae dicitur et Deus et ex Deo? Et si charitas, qua Pater diligit Filium 
et Patrem diligit Filius, ineffabiliter communionem demonstrat amborum, 
quid convenientius quam ut ille proprie dicatur charitas qui Spiritus est 
communis ambobus? Hoc enim sanius creditur vel intelligitur, ut non solus 
Spiritus sanctus charitas sit in illa Trinitate, sed non frustra proprie 
charitas nuncupetur, propter illa quae dicta sunt: sicut non solus est 
in illa Trinitate, vel Spiritus, vel sanctus, quia et Pater Spiritus, et 
Filius Spiritus, et Pater sanctus, et Filius sanctus, quod non ambigit 
pietas, et tamen ipse non frustra proprie dicitur Spiritus
sanctus, Quia enim est communis ambobus, id vocatur ipse proprie quod ambo 
communiter; alioquin si in illa Trinitate solus Spiritus sanctus est, charitas 
profecto et Filius, non solius Patris, verum etiam Spiritus sancti Filius 
invenitur. Ita enim locis innumerabilibus dicitur et legitur, Filius unigenitus 
Dei Patris, ut tamen et illud verum sit, quod Apostolus ait de Deo Patre: 
Qui eruit nos de potestate tenebrarum, et transtulit in regnum Filii charitatis 
suae. Non dixit Filii sui, quod si diceret, verissime diceret, quemadmodum 
quia saepe dixit, verissime dixit: sed ait, Filii charitatis suae. Filius 
ergo est etiam Spiritus sancti, si non est in illa Trinitate charitas Dei, 
nisi Spiritus sanctus. Quod si absurdissimum est, restat ut non solus ibi 
sit charitas Spiritus sanctus, sed propter
illa, de quibus satis disserui, proprie sic vocetur: quod autem dictum 
est Filii charitatis suae, nihil aliud intelligatur quam Filii sui dilecti, 
quam Filii postremo substantiae suae. Charitas quippe Patris, quae in natura 
ejus est ineffabiliter simplici, nihil est aliud quam ejus ipsa natura 
atque substantia (ut saepe jam diximus, et saepe iterare non piget), ac 
per hoc Filius charitatis ejus nullus est alius quam qui de substantia 
ejus est genitus.
          CAPUT CCXLVI. De interrogatione haeretici, contra eos qui Unigenitum 
Dei non paternae substantiae sed voluntatis Filium esse dixerunt; ex libro 
XV de Trinitate.
Acute sane quidam respondit haeretico versutissime interroganti, utrum 
Deus Filium volens an nolens
genuerit: ut si diceretur, nolens, absurdissima Dei miseria sequeretur; 
si autem, volens, continuo quod intendebat velut invicta ratione concluderet, 
non naturae esse Filium, sed voluntatis. At ille vigilantissime vicissim 
quaesivit ab eo, utrum Deus Pater volens an nolens sit Deus: ut si responderet, 
nolens, sequeretur illa miseria quam de Deo credere magna insania est; 
si autem diceret, volens, responderetur ei, Ergo et ipse voluntate sua 
Deus est, non natura. Quid ergo restabat, nisi et obmutesceret, et sua 
interrogatione 38 obligatum insolubili vinculo se videret? Sed voluntas 
Dei, si et proprie dicenda est aliqua in Trinitate persona, magis hoc nomen 
Spiritui sancto competit, sicut charitas: nam quid est aliud charitas quam 
voluntas? Video
me de Spiritu sancto in isto libro secundum Scripturas sanctas hoc disputasse 
quod fidelibus sufficit, jam scientibus Deum esse Spiritum sanctum; nec 
alterius substantiae, nec minorem quam est Pater et Filius, quod in superioribus 
libris, secundum easdem Scripturas sanctas, verum [etiam] esse docuimus. 
De creatura etiam quam fecit Deus, quantum valuimus admonuimus eos qui 
rationem de rebus talibus poscunt, ut invisibilia ejus, per ea quae facta 
sunt, sicut possent intellecta conspicerent, et maxime per rationalem vel 
intellectualem creaturam, quae facta est ad imaginem Dei, per quod, velut 
speculum, quantum possent, si possent, cernerent Trinitatem Deum in nostra 
memoria, intelligentia, voluntate. Quae tria in sua mente naturaliter divinitus 
instituta
quisquis vivaciter perspicit, et quam magnum sit in ea, unde potest etiam 
sempiterna immutabilisque natura recoli, conspici, concupisci (reminiscitur 
per memoriam, intueturper intelligentiam, amplectitur per dilectionem, 
profecto reperit illius summae Trinitatis imaginem. Ad quam summam Trinitatem 
reminiscendam, videndam, diligendam, ut eam recordetur, eam contempletur, 
ea delectetur, totum debet referre quod vivit. Verum ne hanc imaginem, 
ab eadem Trinitate factam, et suo vitio in deterius commutatam, ita eidem 
comparet Trinitati, ut omni modo existimet similem, sed potius in qualicunque 
ista similitudine magnam quoque dissimilitudinem cernat, quantum satis 
esse videbatur admonui.
          CAPUT CCXLVII. De similitudinibus Trinitatis divinae, quae in 
natura mentis ad imaginem Dei factae reperiri utcunque potuerunt.
Sane Deum Patrem, et Deum Filium, id est Deum genitorem, qui omnia quae 
substantialiter habet in coaeterno sibi Verbo suo dixit quodammodo: et 
ipsum Verbum ejus Deum, qui nec plus nec minus aliquid habet etiam ipse 
substantialiter, quam quod est in illo qui verbum non mendaciter sed veraciter 
genuit: quemadmodum potui, non ut illud jam facie ad faciem, sed per hanc 
similitudinem in aenigmate, quantulumcunque conjiciendo videretur in memoria, 
et intelligentia mentis nostrae significaretur, curavi:
memoriae tribuens omne quod scimus, etiamsi non inde cogitemus; intelligentiae 
vero proprio [quodam] modo quamdam cogitationis informationem: cogitando 
enim quod verum invenimus, hoc maxime intelligere dicimus [dicimur], et 
hoc quidem in memoria rursus relinquimus. Sed illa est abstrusior profunditas 
nostrae memoriae, ubi hoc etiam primum cum cogitaremus invenimus, et gignitur 
intimum verbum, quod nullius linguae sit, tanquam scientia de scientia, 
et visio de visione, et intelligentia quae apparet in cogitatione, de intelligentia 
quae in memoria jam fuerat, sed latebat: quanquam et ipsa cogitatio, quamdam 
suam memoriam nisi haberet, non reverteretur ad ea quae in memoria reliquerat 
cum alia cogitaret. De Spiritu autem sancto nihil
in hoc aenigmate quod ei simile videretur, ostendi, nisi voluntatem nostram, 
vel amorem, seu dilectionem, quae valentior est voluntas. Quoniam voluntas 
nostra, quae nobis naturaliter inest, sicut ei res adjacuerint vel occurrerint, 
quibus allicimur vel offendimur, ita varias affectiones habet. Quid ergo 
est? nunquid dicturi sumus voluntatem nostram, quando recta est, nescire 
quid appetat, quid evitet? Porro si scit, profecto inest ei sua quaedam 
scientia, quae sine memoria et intelligentia esse non potest [possit]. 
An vero audiendus est quispiam, dicens, Charitatem nescire quid agat, quae 
non agit perperam? Sicut ergo inest intelligentia, inest dilectio illi 
memoriae principali, in qua invenimus paratum et reconditum ad quod cogitando 
possumus pervenire, quia et duo
ista invenimus ibi, quando nos cogitando invenimus, et intelligere aliquid, 
etiam et amare quae ibi erant, et quando inde non cogitabamus: et sicut 
inest memoria, inest dilectio huic intelligentiae quae cogitatione formatur; 
quod verbum verum sine ullius gentis lingua intus dicimus, quando cognovimus 
dicimus; nam nisi reminiscendo non redit ad aliquid, et nisi amando redire 
non curat nostrae cogitationis intuitus, ita dilectio, quae visionem in 
memoria constitutam, et visionem cogitationis inde formatam, quasi parentem 
prolemque conjungit.
          CAPUT CCXLVIII. Tria quae sunt in imagine Dei, id est memoria, 
intellectus et amor unius personae, quia non hoc est ei esse quod haec 
habere; ex eodem libro.
Verum haec quando in una sunt persona, sicut est homo, potest nobis quispiam 
dicere: Tria ista, memoria, intellectus et amor, mea sunt, non sua; nec 
sibi, sed mihi agunt quod agunt; imo ego per illa, ego enim memini per 
memoriam, intelligo per intelligentiam, amo per amorem: et quando ad memoriam 
meam aciem cogitationis adverto, ac sic in corde meo dico quod scio, verbumque 
verum de scientia mea gignitur, utrumque meum est, et scientia utique et 
verbum. Ego enim scio, ego dico in meo corde quod scio, et quando in memoria 
mea cogitando invenio, jam me intelligere, jam me amare aliquid, qui intellectus 
et amor ibi erant, et antequam inde cogitarem, intellectum
meum et amorem meum invenio in memoria mea, quo ego intelligo, ego amo, 
non ipsa. Item quando cogitatio mea memor est, et vult redire ad ea quae 
in memoria reliquerat, ea quae intellecta conspicere atque intus dicere, 
mea memoria memor est, et mea vult voluntate, non sua. Ipse quoque amor 
meus, cum meminit atque intelligit quid appetere debeat, quid vitare, per 
meam, non per suam memoriam meminit, et per intelligentiam meam, non [per] 
suam, quidquid intelligenter amat, intelligit; quod breviter dici potest: 
Ego per omnia illa tria memini, ego intelligo, ego diligo, qui nec memoria 
sum, nec intelligentia, nec dilectio, sed haec habeo. Ista ergo dici possunt 
ab una persona quae habet haec tria, non ipsa est haec tria. In illius 
vero
summae simplicitate naturae, quae Deus est (quamvis unus sit Deus), tres 
tamen personae sunt, Pater, et Filius, et Spiritus sanctus. Aliud est itaque 
Trinitas res ipsa, aliud imago Trinitatis in re alia; propter quam imaginem, 
simul et illud in quo sunt haec tria imago dicitur; sicut imago dicitur 
simul et tabula et quod in ea pictum est; sed propter picturam quae in 
ea est, simul et tabula nomine imaginis appellatur.
          CAPUT CCXLIX. 39 Quam vera in Dei Trinitate unitas, et quam vera 
in ejusdem unitate sit Trinitas; ex eodem libro, tit. 23.
Verum in illa summa Trinitate, quae incomparabiliter rebus omnibus antecellit, 
tanta est inseparabilitas,
ut cum trinitas hominum non possit dici unus homo, in illa unus Deus et 
dicatur et sit, nec in uno Deo sit illa Trinitas, sed unus Deus. Nec rursus 
quemadmodum ista imago quod est homo, habens illa tria, una persona est, 
ita est illa Trinitas, sed tres personae sunt, Pater Filii, et Filius Patris, 
et Spiritus Patris et Filii. Quamvis enim memoria hominis, et maxime illa 
quam pecora non habent, id est qua res intelligibiles ita continentur, 
ut non in eam per sensus corporis venerint, habeat pro modulo suo, in hac 
imagine Trinitatis, incomparabiliter quidem imparem, sed tamen qualemcunque 
similitudinem Patris: itemque intelligentia hominis, quae per intentionem 
cogitationis inde formatur, quando quod scitur dicitur, et nullius linguae 
cordis verbum est, habeat in sua
magna disparilitate nonnullam similitudinem Filii, et amor hominis de scientia 
procedens, et memoriam intelligentiamque conjungens, tanquam parenti prolique 
communis. Unde nec parens intelligitur esse, nec proles habeat in hac imagine 
aliquam, licet valde imparem, similitudinem Spiritus sancti: non tamen 
sicut in ista imagine Trinitatis, non haec tria unus homo, sed unius hominis 
sunt; ita in ipsa summa Trinitate, cujus haec imago est, non unius Dei 
sunt illa tria, sed unus Deus est; et tres sunt illae, non una persona. 
Quod sane mirabiliter ineffabile est, vel ineffabiliter mirabile, cum sit 
una persona imago haec Trinitatis, ipsa vero summa Trinitas tres personae 
sint, inseparabilior est illa Trinitas personarum
trium, quam haec unius; illa quippe in natura Divinitatis, sive id melius 
dicatur Deitatis, quod est, hoc est, atque incommutabiliter inter se ac 
semper aequalis est, nec aliquando non fuit, aut aliter fuit, nec aliquando 
non erit, aut aliter erit. Ista vero tria quae sunt in impari imagine, 
etsi non locis (quoniam non sunt corpora), tamen inter se, nunc in ista 
vita, magnitudinibus separantur. Neque enim quia moles nullae ibi sunt, 
ideo non videmus in alio majorem esse memoriam quam intelligentiam; in 
alio contra [in alio autem econtra]: in alio duo haec amoris magnitudine 
superari, sive sint ipsa duo inter se aequalia, sive non sint aequalia. 
Atque ita et a singulis bina, et a binis singula, et a singulis singula, 
a majoribus minora vincuntur. Et quando inter se
aequalia fuerint, ab omni languore sanata, nec tunc aequabitur rei natura 
immutabili ea res quae per gratiam non mutabitur (quia non aequatur creatura 
Creatori), et quando ab omni languore sanabitur, mutabitur. Sed hanc non 
solum incorporalem, verum etiam summe inseparabilem vereque immutabilem 
Trinitatem, cum venerit visio quae facie ad faciem nobis promittitur, multo 
clarius certiusque videbimus quam nunc ejus imaginem quod nos sumus: per 
quod tamen speculum et in quo aenigmate qui vident, sicut in hac vita videre 
concessum est, non illi sunt, qui ea quae digessimus et commendavimus in 
sua mente conspiciunt, sed illi qui eam tanquam imaginem vident, ut possint 
ad eum, cujus imago est, quomodocunque referre quod vident; et per
imaginem quam conspiciendo vident, etiam illud videre conjiciendo, quoniam 
nondum possunt facie ad faciem: non enim ait Apostolus, Videmus nunc in 
speculum; sed, Videmus nunc per speculum.
          CAPUT CCL. Quare bis datus sit Spiritus sanctus; ex eodem libro, 
tit. 26.
Deinde in illa summa Trinitate, quae Deus est, intervalla temporum nulla 
sunt, per quae possit ostendi, aut saltim requiri, utrum prius de Patre 
natus sit Filius, et postea de ambobus processerit Spiritus sanctus. Quoniam 
Scriptura sancta Spiritum eum dicit amborum: ipse est enim de quo dicit 
Apostolus: Quoniam autem estis filii [Dei], misit
Deus Spiritum Filii sui in corda nostra [vestra]: et ipse est de quo dicit 
idem Filius: Non enim vos estis qui loquimini, sed Spiritus Patris vestri 
qui loquitur in vobis; et multis aliis divinorum eloquiorum testimoniis 
comprobatur, Patris et Filii esse Spiritum, qui proprie dicitur Trinitate 
Spiritus sanctus. De quo item dicit ipse Filius: Quem ego mittam vobis 
a Patre; et alio loco, Quem mittet Pater in nomine meo. De utroque autem 
procedere sic docetur, quia ipse Filius ait: de Patre procedit; et cum 
resurrexisset a mortuis, et apparuisset discipulis suis, insufflavit et 
ait: Accipite Spiritum sanctum ut eum etiam de se procedere ostenderet; 
et ipsa est virtus quae de illo exiebat [de ipso exibat], sicut legitur
in Evangelio, et sanabat omnes. Quid vero fuerit causae ut post resurrectionem 
suam, et in terra prius daret et de coelo postea mitteret Spiritum sanctum; 
hoc ego existimo, quia per ipsum donum diffunditur charitas in cordibus 
nostris, qua diligimus Deum et proximum, secundum duo illa praecepta, in 
quibus tota Lex pendet et Prophetae. Hoc significans Dominus Jesus, bis 
dedit Spiritum sanctum: semel in terra, propter dilectionem proximi; et 
iterum de coelo, propter dilectionem Dei: et si forte alia ratio reddatur 
de bis dato Spiritu sancto, eumdem tamen Spiritum datum, cum insufflasset 
Jesus, de quo mox ait: Ite, baptizate omnes gentes, in nomine Patris, et 
Filii et Spiritus sancti, ubi maxime commendatur haec Trinitas, ambigere
non debemus. Ipse est igitur qui etiam de coelo datus est die Pentecostes, 
id est post dies decem quam Dominus ascendit in coelum. Quomodo ergo Deus 
non est qui dat Spiritum sanctum? imo quantus Deus est, qui dat Deum? neque 
enim aliquis discipulorum ejus dedit Spiritum sanctum. Orabant quippe ut 
veniret in eos quibus manum imponebant, non ipsi eum dabant; quem morem 
in suis praepositis etiam nunc servat Ecclesia.
          CAPUT CCLI. Quare bis datus sit Spiritus sanctus; ex sermone 
de Ascensione Domini.
Quare bis dedit Spiritum sanctum, multi multa dixerunt, et sicut homines 
quaesierunt, et aliquid dixerunt quod non est contra fidem: alius hoc,
alius illud, utrumque quod non excederet regulam veritatis. Si dicam me 
scire quare bis dederit, mentiar vobis. Qui se dicit scire quod nescit, 
temerarius est: qui se negat scire quod scit, ingratus est. Ergo fateor 
vobis, quare bis dederit Dominus Spiritum sanctum, adhuc quaero: ad aliquid 
certius cupio pervenire; adjuvet me Dominus orantibus vobis, ut quod donare 
dignatur, et vobis non taceatur. Ergo nescio quid tamen existimem, nondum 
sciens, nondum pro certo tenens, sicut certissimum teneo dedisse; quid 
ergo existimem non tacebo. Si hoc est, confirmet Dominus, si aliud est 
quod verius appareat, donet Dominus. Ergo arbitror, sed arbitror ideo bis 
datum Spiritum sanctum, ut commendarentur duo praecepta charitatis. Duo 
sunt enim
praecepta, et una est charitas: Diliges Dominum 40 Deum tuum ex toto corde 
tuo, et ex tota anima tua, et ex tota mente tua; et diliges proximum tuum 
tanquam teipsum. In his duobus praeceptis, tota lex pendet et prophetae. 
Una charitas, et duo praecepta; unus Spiritus, et duo data. Non enim alius 
datus est prius, et alius datus est postea, quia non alia charitas diligit 
proximum quam illa quae diligit Deum; non ergo alia charitas est: qua charitate 
proximum diligimus, ipsa charitate et Deum. Sed quia aliud est Deus, aliud 
proximus, una charitate diliguntur, non sunt tamen unum qui diliguntur. 
Quia ergo magna est primitus commendanda dilectio Dei, secunda dilectio 
proximi, a secunda autem incipitur
ut ad primam perveniatur (si enim fratrem quem vides non diligis, Deum, 
quem non vides, quomodo diligere poteris?); ideo forte informans nos ad 
dilectionem proximi, dedit in terra conspicuus et proximis proximus Spiritum 
sanctum insufflando in faciem eorum, et ab hac maxime charitate, quae in 
coelis est, de coelo misit iterum Spiritum sanctum. Spiritum sanctum accipe 
in terra, et dilige fratrem: accipe de coelo, et dilige Deum; quia et in 
terra quod accepisti de coelo est: in terra Christus dedit, sed de coelo 
est quod dedit; ille enim dedit qui de coelo descendit; hic invenit cui 
daret, sed inde attulit quod daret Quid est ergo, fratres? an forte commemoro 
et hoc, quomodo charitas ad Spiritum sanctum pertineat? Paulum audite: 
Non solum autem,
inquit, sed et gloriamur in tribulationibus, scientes quia tribulatio patientiam 
operatur, patientia probationem, probatio vero spem, spes autem non confundit, 
quia charitas Dei diffusa est in cordibus nostris. Unde quid tibi dabas, 
quid quasi de tuo praesumebas? Quid enim habes quod non accepisti? Ergo 
unde, nisi quod sequitur, per Spiritum sanctum qui datus est nobis: charitas 
ista non tenetur nisi in unitate Ecclesiae: non illam habent divisores, 
sicut dicit apostolus Judas: Hi sunt qui seipsos segregant, animales, Spiritum 
non habentes; ideo defluunt, quia coagulum non habent charitatis.
          CAPUT CCLII. Quid quodam sermone ad populum disputatum sit de 
differentia generationis Filii et processionis Spiritus sancti; ex eodem 
libro, tit. 27.
Verum quia in illa coaeterna et aequali, et incorporali, et ineffabiliter 
immutabili atque inseparabili Trinitate, difficillimum est generationem 
a processione distinguere, sufficiat interim eis qui extendi non valent 
[in] amplius, id quod de hac re in sermone quodam proferendo ad aures populi 
Christiani diximus, dictumque conscripsimus. Inter caetera enim, cum per 
Scripturarum sanctarum testimonia docuissem, de utroque procedere Spiritum 
sanctum: Si ergo, inquam, et de Patre et de Filio procedit Spiritus sanctus, 
cur Filius dixit: De Patre procedit? Cur, putas, nisi quemadmodum solet 
ad eum referre, et quod ipsius est de quo et ipse est? Unde [et] illud 
est quod ait: Mea doctrina non est mea, sed
ejus qui me misit. Si igitur hic intelligitur ejus doctrina, quam tamen 
dixit non suam, sed Patris, quanto magis illic intelligendus est et de 
ipso procedere Spiritus sanctus, ubi sic ait: De Patre procedit, ut non 
diceret, de me non procedit. A quo autem habet Filius ut sit Deus (est 
enim de Deo Deus) ab illo habet utique, ut etiam de illo procedat Spiritus 
sanctus. Ac per hoc [etiam] Spiritus sanctus, ut etiam de Filio procedat, 
sicut procedit de Patre, ab ipso habet Patre. Hic utcunque etiam illud 
intelligitur, quantum a talibus quales nos sumus, intelligi potest, cur 
non dicatur natus esse, sed potius procedere Spiritus sanctus, quoniam 
si et ipse Filius diceretur, amborum utique Filius diceretur; quod absurdissimum
est. Filius quippe nullus est duorum nisi patris et matris. Absit autem, 
ut inter Deum Patrem et Deum Filium tale aliquid suspicemur. Quia nec filius 
hominum simul et ex patre et ex matre procedit; sed cum in matrem procedit 
ex patre, non tunc procedit ex matre, et cum in hanc lucem procedit ex 
matre, non tunc procedit ex patre. Spiritus autem sanctus non de Patre 
procedit in Filium, et de Filio procedit ad sanctificandam creaturam, sed 
simul de utroque procedit. Quamvis hoc Filio Pater dederit, ut quemadmodum 
de se, ita de illo quoque procedat. Neque enim possumus dicere, quod non 
sit vita Spiritus sanctus, cum vita Pater, vita sit Filius: ac per hoc 
sicut Pater, cum habeat vitam in semetipso, dedit et Filio habere vitam 
in semetipso, sic ei dedit vitam
procedere de illo, sicut procedit et de ipso. Haec de illo sermone in hunc 
librum transtuli, sed fidelibus, non infidelibus loquens. Verum si ad hanc 
imaginem contuendam, et ad videnda ista quam vera sint quae in eorum mente 
sunt, nec tria sic sunt ut tres personae sint, sed omnia tria hominis sunt 
quae una persona est, minus idonei sunt, [cur] qui non de illa summa Trinitate, 
quae Deus est, credunt potius quod in sacris litteris invenitur, quam poscunt 
liquidissimam reddi sibi rationem, quae ab humana mente, tarda scilicet 
infirmaque, non capitur: et certe cum inconcusse crediderint Scripturis 
sanctis, tanquam veracissimis testibus, agant orando, et quaerendo, et 
bene vivendo ut intelligant, id est ut, quantum videri potest, videatur 
mente quod tenetur fide. Quis
hoc prohibeat, imo vero ad hoc quis non hortatur [hortetur]? Si autem propterea 
negandum putant ista esse, quia ea non valent caecis mentibus cernere, 
debent et illi qui ex nativitate sua caeci sunt, esse solem negare. Lux 
ergo lucet in tenebris, quod si eam tenebrae non comprehendunt, illuminentur 
Dei dono prius ut sint fideles, et incipiant esse lux in comparatione infidelium; 
atque hoc praemisso fundamento aedificentur, ad videnda quae credunt ut 
aliquando possint videre. Sunt enim quae ita creduntur, ut videri jam omnino 
non possint: non enim Christus iterum in cruce videndus est, sed nisi hoc 
credatur, quod ita factum atque visum est, ut futurum ac videndum jam non 
speretur, non pervenitur ad Christum, qualis sine fine videndus est. Quantum
vero attinet ad illam summam, ineffabilem, incorporalem, incommutabilemque 
naturam, per intelligentiam utcunque cernendam, nusquam se melius (regente 
duntaxat fidei regula) acies humanae mentis exercet, quam in eo quod ipse 
homo in sua natura melius caeteris animalibus, melius etiam caeteris animae 
suae partibus habet, quod est ipsa mens, cui quidam rerum invisibilium 
tributus est visus, et ut cui tanquam in loco superiore atque interiore 
honorabiliter praesidenti, judicanda omnia nuntiant etiam corporis sensus; 
et qua non est superior cui subdita regenda est nisi Deus. Verum inter 
haec, quae multa jam dixi, et nihil illius summae Trinitatis ineffabilitate 
dignum, me dixisse audeo profiteri, sed confiteri
potius, mirificatam scientiam ejus ex me invaluisse, nec potuisse [posse] 
me ad illam; o tu, anima mea, ubi te esse sentis, ubi jaces, aut ubi stas, 
donec ab eo qui propitius factus est omnibus iniquitatibus tuis, sanentur 
omnes languores tui? Agnoscis te certe in illo esse stabulo, quo Samaritanus 
ille perduxit eum quem reperit multis a latronibus inflictis vulneribus 
semivivum: et tamen multa vera vidisti, non his oculis quibus videntur 
corpora colorata, sed his pro quibus orabat qui dicebat: Oculi mei videant 
aequitatem; nempe ergo multa vera vidisti, eaque discrevisti ab illa luce 
qua tibi lucente vidisti: attolle oculos 41 ad [in] ipsam lucem, et eos 
in eam fige si potes; sic enim videbis quid distet nativitas Verbi Dei 
a processione doni Dei, propter quod Filius unigenitus
non de Patre genitum (alioquin frater ejus esset), sed procedere dixit 
Spiritum sanctum: unde, cum sit communio quaedam consubstantialis Patris 
et Filii, amborum Spiritus, non amborum, quod absit, dictus est Filius. 
Sed ad hoc dilucide perspicueque cernendum, non potes ibi aciem figere, 
scio, non potes; verum dico, mihi dico, quid non possim scio; ipsa tamen 
tibi ostendit in te tria illa, in quibus tu summae ipsius, quam fixis oculis 
contemplari nondum vales, imaginem Trinitatis agnosceres [agnoscas]. Ipsa 
ostendit tibi Verbum verum esse in te, quando de scientia tua gignitur, 
id est, quando quod scimus, dicimus, etsi [quamvis] nullius gentis linguam 
significantem vocem, vel proferamus, vel cogitemus, sed ex illo quod novimus 
cogitatio nostra formetur,
sitque in acie cogitantis imago simillima cogitationis ejus, quam memoria 
continebat, ista duo scilicet, velut parentem ac prolem tertia voluntate 
sive dilectione jungente. Quam quidem voluntatem de cogitatione procedere 
(nemo enim vult quod omnino quid vel quale sit nescit), non tamen esse 
cognitionis imaginem, et ideo quamdam in hac re intelligibili nativitatis 
et processionis insinuari distantiam, quoniam non hoc est cogitatione conspicere 
quod appetere, vel etiam perfrui voluntate, cernit discernitque qui potest. 
Potuisti et tu, quamvis non potueris neque possis explicare sufficienti 
eloquio, quod inter nubila similitudinum corporalium quae cogitationibus 
humanis occursare non desinunt, vix vidisti. Sed illa lux, quae non est 
quod tu, et hoc tibi ostendit,
aliud esse illas incorporeas similitudines corporum, et aliud esse verum 
quod eis reprobatis intelligentia contuemur: haec et alia similiter certa 
oculis tuis interioribus lux illa monstravit. Quae igitur causa est, cur 
acie fixa ipsam videre non possis, nisi utique infirmitas? et quis [quid] 
eam tibi fecit, nisi utique iniquitas? Quis ergo sanat omnes languores 
tuos, nisi qui propitius fit omnibus iniquitatibus tuis?
          CAPUT CCLIII. Quod omnis doctrina, vel rerum sit vel signorum, 
et res qua fruendum est, sit Deus Trinitas; ex libro de Doctrina Christiana.
Omnis doctrina vel rerum est vel signorum; sed res per signa discuntur. 
Proprie autem nunc res appellavi,
quae non ad significandum aliquid adhibentur, sicut est lignum, lapis, 
pecus, atque hujusmodi caetera, sed non illud lignum quod in aquas amaras 
Moysen misisse legimus, ut amaritudine carerent, neque ille lapis quem 
Jacob sibi ad caput posuerat, neque illud pecus quod pro filio immolavit 
Abraham: hae namque ita res sunt, ut aliarum etiam signa sint rerum. Sunt 
autem alia signa quorum omnis usus in significando est, sicuti sunt verba: 
nemo enim utitur verbis, nisi aliquid significandi gratia. Ex quo intelligitur 
quid appellem signa, res eas videlicet, quae ad significandum aliquid adhibentur. 
Quamobrem omne signum etiam res aliqua est: quod enim nulla res est, omnino 
nihil est. Non autem omnis res etiam signum est: et ideo in hac divisione 
rerum atque signorum,
cum de rebus loquimur, ita loquimur, ut etiamsi earum aliquae adhiberi 
ad significandum possint, non impediant partitionem qua prius de rebus, 
postea de signis disseruimus, memoriterque teneamus id nunc in rebus considerandum 
esse quod sunt, non quod aliud etiam praeter seipsas significant. Res ergo 
aliae sunt, quibus fruendum est; aliae, quibus utendum est; aliae, quae 
fruuntur et utuntur. Illae quibus fruendum est, nos beatos faciunt; istis 
quibus utendum est, tendentes ad beatitudinem adjuvamur, et quasi adminiculamur, 
ut ad illas quae nos beatos faciunt pervenire atque his inhaerere possimus. 
Nos vero qui fruimur et utimur inter utrasque constituti, si eis quibus 
utendum est frui voluerimus, impeditur cursus noster, et aliquando etiam 
deflectitur, ut ab his rebus quibus
fruendum est obtinendis vel retardemur vel etiam revocemur, inferiorum 
amore praepediti. Frui est enim, amore inhaerere alicui rei, propter seipsam. 
Uti autem, quod in usum venerit ad id quod amatur obtinendum referre, si 
tamen amandum est: nam usus illicitus, abusus potius, vel abusio, nominandus 
est. Quomodo ergo si essemus peregrini, qui beate vivere nisi in patria 
non possemus, eaque peregrinatione utique miseri, et miseriam finire cupientes, 
in patriam redire vellemus, opus esset vel terrestribus vel marinis vehiculis, 
quibus utendum esset ut ad patriam qua fruendum erat pervenire valeremus: 
quod si amoenitates itineris, et ipsa gestatio vehiculorum nos delectaret, 
conversi ad fruendum his quibus uti debuimus, nollemus cito viam finire, 
et perversa suavitate implicati,
alienaremur a patria, cujus suavitas faceret beatos; sic in hujus mortalitatis 
vita peregrinantes a Domino, si redire ad patriam volumus, ubi beati esse 
possimus, utendum est hoc mundo, non fruendum, ut invisibilia Dei, per 
ea quae facta sunt intellecta, conspiciantur, hoc est ut de corporalibus 
temporalibusque rebus, aeterna et spiritalia capiamus. Res igitur quibus 
fruendum est, Pater, et Filius, et Spiritus sanctus, eademque Trinitas, 
una quaedam summa res communisque omnibus fruentibus ea; si tamen res, 
et non rerum omnium causa, si tamen et causa. Non enim facile nomen quod 
tantae excellentiae conveniat, inveniri potest, nisi quod melius ita dicitur, 
Trinitas haec, unus Deus, ex quo omnia, per quem omnia, in quo
omnia: ita Pater, et Filius, et Spiritus sanctus, et singulus quisque horum 
Deus, et simul omnes unus Deus, et singulus quisque horum plena substantia, 
et simul omnes una substantia, Pater nec Filius est, nec Spiritus sanctus; 
Filius nec Pater est, nec Spiritus sanctus; Spiritus sanctus nec Pater, 
nec Filius: sed Pater tantum Pater, et Filius tantum Filius, et Spiritus 
sanctus tantum Spiritus sanctus. Eadem tribus aeternitas, eadem incommutabilitas, 
eadem majestas, eadem potestas. In Patre unitas, in Filio aequalitas, in 
Spiritu sancto unitatis aequalitatisque concordia; et tria haec unum; omnia 
propter Patrem aequalia, omnia propter Filium connexa, omnia propter Spiritum 
sanctum. Diximusne aliquid et sonuimus aliquid dignum Deo? imo vero nihil 
me aliud
quam dicere voluisse sentio. Si autem dixi, non hoc est quod dicere volui; 
hoc unde scio, nisi quia Deus ineffabilis est; quod autem a me dictum est, 
si ineffabile esset, dictum non esset? Ac per hoc ne ineffabilis quidem 
dicendus est Deus; quia et hoc cum dicitur, aliquid dicitur, et fit nescio 
quae pugna verborum: quoniam si illud est ineffabile quod dici non potest 
non est ineffabile quod vel ineffabile dici potest. Quae pugna verborum 
silentio cavenda potius, quam voce pacanda est. Et tamen Deus, cum de illo 
nihil digne dici possit, admisit humanae vocis obsequium, et verbis nostris 
in laude sua gaudere nos voluit. Nam inde est et quod dicitur Deus. Non 
enim revera in strepitu istarum duarum syllabarum ipse cognoscitur, sed 
tamen omnes Latinae linguae scios,
cum aures eorum sonus iste tetigerit, 42 movet ad cogitandam excellentissimam 
quamdam immortalemque naturam. Nam cum ille unus cogitatur deorum Deus, 
ab his etiam qui alios et suspicantur, et vocant, et colunt deos, sive 
in coelo, sive in terra, ita cogitatur, ut aliquid quo nihil sit melius 
atque sublimius illa cogitatio conetur attingere.
          CAPUT CCLIV. De purgatione mentis ad fruendam illam lucem quae 
se viam nobis praebens, superbis stulte fecisse putata est humanum genus, 
de contrariis et de similibus curans; ex eodem libro I.
Quapropter cum illa veritate perfruendum sit, quae incommutabiliter vivit, 
et in ea Trinitas Deus auctor et conditor universitatis, rebus quas condidit, 
consulat, purgandus est animus, ut et perspicere
illam lucem valeat, et inhaerere perspectae: quam purgationem, quasi ambulationem 
quamdam, et quasi navigationem ad patriam esse arbitremur. Non enim ad 
eum qui ubique praesens est locis movemur, sed bono studio bonisque moribus, 
quod non possemus, nisi ipsa sapientia tantae etiam nostrae infirmitati 
congruere dignaretur, et vivendi nobis praeberet exemplum, non aliter quam 
in homine, quoniam et nos homines sumus. Sed quia nos cum ad illam venimus, 
sapienter facimus; ipsa cum ad nos venit, ab hominibus superbis quasi stulte 
fecisse putata est: et quoniam nos cum ad illam venimus, convalescimus, 
ipsa cum ad nos venit, quasi infirma existimata est; sed quod stultum est 
Dei, sapientius
est quam homines, et quod infirmum est Dei, fortius est quam homines. Cum 
ergo ipsa sit patria, viam se quoque nobis fecit ad patriam. Et cum sano 
et puro interiori oculo ubique sit praesens, eorum qui oculum illum infirmum 
immundumque habent, oculis etiam carneis apparere dignata est. Quia enim 
in sapientia Dei non poterat mundus per sapientiam cognoscere Deum, placuit 
Deo per stultitiam praedicationis salvos facere credentes. Non igitur per 
locorum spatia veniendo, sed in carne mortali mortalibus apparendo, venisse 
ad nos dicitur. Illuc ergo venit ubi erat, quia in hoc mundo erat, et mundus 
per eum factus est. Sed quoniam cupiditate fruendi, pro ipso Creatore, 
creatura homines configurati huic mundo, et mundi nomine congruentissime 
vocati,
non eum cognoverunt, propterea dixit evangelista: Et mundus eum non cognovit. 
Itaque in sapientia Dei non poterat mundus per sapientiam cognoscere Deum. 
Cur ergo venit cum hic esset, nisi quia placuit Deo per stultitiam praedicationis 
salvos facere credentes? Quomodo venit, nisi quod Verbum caro factum est, 
et habitavit in nobis? Sicuti cum loquimur, ut id quod animo gerimus in 
audientis animum per aures carneas illabatur: fit sonus verbum quod corde 
gestamus, et locutio vocatur, nec tamen in eumdem sonum cogitatio nostra 
convertitur, sed apud se manens integra, formam vocis qua se insinuet auribus, 
sine aliqua labe suae mutationis assumit: ita verbum Dei non commutatum, 
caro tamen factum est, ut habitaret in nobis. Sicut autem
curatio via est ad sanitatem, sic ista curatio peccatores sanandos reficiendosque 
suscepit. Et quemadmodum medici, cum alligant vulnera, non incomposite 
sed apte id faciunt, ut vinculi utilitatem quaedam pulchritudo etiam consequatur; 
sic medicina sapientiae, per hominis susceptionem, nostris est accommodata 
vulneribus, de quibusdam contrariis curans, et de quibusdam similibus. 
Sicut etiam ille qui medetur vulneri corporis, adhibet quaedam contraria, 
sicut frigidum calido, vel humido siccum, vel quid aliud ejusmodi; adhibet 
etiam quaedam similia, sicut linteolum, vel rotundo vulneri rotundum, vel 
oblongum oblongo, ligaturamque ipsam non eamdem membris omnibus, sed similem 
similibus coaptat: sic sapientia Dei, hominem curans,
seipsam exhibuit ad sanandum, ipsa medicus, ipsa medicina. Quia ergo per 
superbiam homo lapsus est, humilitatem adhibuit ad sanandum: serpentis 
sapientia decepti sumus, Dei stultitia liberamur. Quemadmodum autem illa 
sapientia vocabatur, erat autem stultitia contemnentibus Deum, sic ista 
quae vocatur stultitia, sapientia est vincentibus diabolum. Nos immortalitate 
male usi sumus ut moreremur, Christus mortalitate bene usus est, ut viveremus. 
Corrupto animo feminae ingressus est morbus, integro corpore feminae processit 
salus. Ad eadem contraria pertinet, quod etiam exemplo virtutum ejus, vitia 
nostra curantur. Jam vero similia, quasi ligamenta, membris et vulneribus 
nostris adhibita illa sunt,
quod per feminam deceptos per feminam natus homo homines, mortalis mortales, 
morte mortuos liberavit.
          CAPUT CCLV. Utrum frui se homo debeat an uti, et de regula dilectionis 
divinitus constituta; ex eodem libro.
Magna quaestio est, utrum frui se homines debeant an uti, an utrumque. 
Praeceptum est enim nobis ut diligamus invicem. Sed quaeritur, utrum propter 
se homo ab homine diligendus sit, an propter aliud? Si enim propter se, 
fruimur eo, si propter aliud, utimur eo. Videtur autem mihi propter aliud 
diligendus; quod enim propter se diligendum est, in eo constituitur beata 
vita. Cujus etiam si nondum res, tamen spes ejus nos hoc tempore consolatur.
Maledictus autem qui spem suam ponit in homine. Sed nec seipso quisque 
frui debet, si liquide advertas quia nec seipsum debet propter seipsum 
diligere, sed propter illum [illud] quo fruendum est. Tunc est quippe optimus 
homo, cum tota vita sua pergit in incommutabilem vitam, et toto affectu 
inhaeret illi: si autem se propter se diligit, non se refert ad Deum, sed 
ad seipsum conversus, non ad incommutabile aliquid convertitur: et propterea 
jam cum defectu aliquo se fruitur: quia melior est, cum totus haeret atque 
constringitur incommutabili bono, quam cum inde vel ad seipsum relaxatur. 
Si ergo teipsum non propter te debes diligere, sed propter illum [illud] 
ubi dilectionis tuae rectissimus finis est, non succenseat alius homo, 
si etiam ipsum propter Deum diligis:
haec enim regula dilectionis divinitus constituta est: Diliges, inquit, 
proximum tuum tanquam teipsum, Deum vero ex toto corde, et ex tota anima, 
et ex tota mente: ut omnes cogitationes tuas, et omnem vitam, et omnem 
intellectum in illum conferas, a quo habes ea ipsa quae confers. Cum autem 
ait, Toto corde, tota anima, tota mente, nullam vitae nostrae partem reliquit 
quae vacare debeat, et quasi locum dare ut re alia velit frui, sed quidquid 
aliud diligendum venerit in animum, illuc rapiatur quo totus dilectionis 
impetus currit. Quisquis ergo recte diligit proximum, hoc cum eo debet 
agere, ut etiam ipse toto corde, tota anima, tota mente diligat Dominum 
[Deum]: sic enim eum diligens tanquam seipsum, totam dilectionem sui et 
illius refert in
illam dilectionem Dei, quae nullum a se rivulum duci extra patitur, cujus 
derivatione minuatur. Non autem omnia, quibus utendum est, diligenda sunt, 
sed ea sola quae aut nobiscum societate quadam referuntur in Deum, sicuti 
est homo vel angelus, aut ad nos relata, beneficio Dei per nos indigent, 
sicuti est corpus. Nam utique martyres non dilexerunt scelus persequentium 
se, quo tamen usi sunt ad promerendum Deum.
          CAPUT CCLVI. 43 De rebus quatuor diligendis, et ordinatam haberi 
oportere dilectionem, et conjunctioribus pro sorte consulendum; ex eodem 
libro.
Cum ergo quatuor sint diligenda: unum quod supra nos est, alterum quod 
nos sumus, tertium quod
juxta nos est, quartum quod infra nos est; de secundo et quarto nulla praecepta 
danda erant, quantumlibet enim homo excedit a veritate, remanet illi dilectio 
sui, et dilectio corporis sui. Fugax enim animus, ab incommutabili lumine 
omnium regnatore id agit, ut ipse sibi regnet et corpori suo. Ideo non 
potest nisi et se et corpus suum diligere. Magnum ergo aliquid adeptum 
se putat, si etiam sociis, id est aliis hominibus, dominari potuerit: inest 
enim vitioso animo, id est magis appetere, et sibi tanquam debitum vindicare 
quod uni proprie debetur Deo. Talis autem sui dilectio melius odium vocatur. 
Iniquum est enim, quia vult sibi servire quod infra se est, cum ipse superiori 
servire nolit. Rectissimeque dictum est: Qui autem diligit iniquitatem, 
odit animam
suam; et ideo fit infirmus animus, et de mortali corpore cruciatur: necesse 
est enim ut illud diligat, et ejus corruptione praegravetur. Immortalitas 
enim et incorruptio corporis de sanitate animi existit. Sanitas autem animi 
est firmissime inhaerere potiori, hoc est incommutabili Deo. Cum vero etiam 
eis qui sibi naturaliter pares sunt, hoc est hominibus, dominari affectat, 
intolerabilis omnino superbia est. Nemo ergo se odit, et hinc quidem nulla 
cum aliqua secta quaestio fuit, sed neque corpus suum quisquam odit; verum 
est enim quod ait Apostolus: Nemo unquam carnem suam odio habuit. Et quod 
nonnulli dicunt, malle se [omnino] esse sine corpore, omnino falluntur, 
non enim corpus suum, sed corruptiones ejus et pondus oderunt: non itaque 
nullum corpus,
sed incorruptum et celerrimum [integerrimum] corpus volunt habere, sed 
putant nullum corpus esse, si tale fuerit, quia tale aliquid esse animam 
putant: quod autem continentia quadam et laboribus persequi videntur corpora 
sua, qui hoc recte faciunt non id agunt ut non habeant corpus, sed ut habeant 
subjugatum et paratum ad opera necessaria; libidines enim male utentes 
corpore, id est consuetudines et inclinationes animae ad fruendum interioribus, 
per ipsius corporis laboriosam quamdam militiam exstinguere affectant: 
nam non se interimunt, sed curam suae valetudinis gerunt; qui autem perverse 
id agunt, quasi naturaliter inimico suo corpori bellum ingerunt: in quo 
fallit eos quod legunt: Caro concupiscit adversus spiritum, et spiritus 
adversus carnem; haec enim invicem adversantur. Dictum est
enim hoc propter indomitam carnalem consuetudinem, adversus quam spiritus 
concupiscit, non ut interimat corpus, sed ut concupiscentia ejus, id est 
consuetudine mala edomita, faciat spiritui subjugatum, quod naturalis ordo 
desiderat. Quia enim hoc erit post resurrectionem, ut corpus omnimodo cum 
quiete summa spiritui subditum immortaliter vigeat, hoc etiam in hac vita 
meditandum est, ut consuetudo carnalis mutetur in melius, nec inordinatis 
motibus resistat spiritui; quod donec fiat, caro concupiscit adversus spiritum, 
et spiritus adversus carnem: non per odium resistente spiritu, sed per 
principatum, quia magis quod diligit vult subditum esse meliori; nec per 
odium resistente carne, sed per consuetudinis
vinculum, quod a parentum etiam propagine inveteratum, naturae lege inolevit. 
Id ergo agit spiritus in domanda carne, ut solvat malae consuetudinis quasi 
pacta perversa, et fiat pax consuetudinis bonae. Diliges, inquit, Dominum 
Deum tuum ex toto corde tuo, et ex tota anima tua, et ex tota mente tua, 
et diliges proximum tuum tanquam teipsum: in his duobus praeceptis tota 
Lex pendet et Prophetae: finis itaque praecepti est dilectio, et ea gemina, 
id est Dei et proximi. Quod si te totum intelligas, id est animum et corpus 
tuum, et proximum totum, id est animum et corpus ejus (homo enim ex animo 
constat et corpore), nullum rerum diligendarum genus in his duobus praeceptis 
praetermissum est: cum enim praecurrat dilectio Dei, ejusque
dilectionis modus praescriptus appareat ita ut caetera in illum confluant, 
de dilectione tua nihil dictum videtur; sed cum dictum est: Diliges proximum 
tuum tanquam teipsum, simul et tui abs te dilectio non praetermissa est. 
Ille autem juste et sancte vivit qui rerum integer aestimator est; ipse 
est autem qui ordinatam habet dilectionem, ne aut diligat quod non est 
diligendum, aut non diligat quod diligendum est, aut amplius diligat quod 
minus diligendum est, aut aeque diligat quod vel minus vel amplius diligendum 
est, aut minus vel amplius quod aeque diligendum est. Omnis peccator, inquantum 
peccator est, non est diligendus; et omnis homo, inquantum homo est, diligendus 
est propter Deum, Deus vero propter seipsum, etsi Deus
omni homine amplius diligendus est: amplius quisque Deum debet diligere 
quam seipsum, item amplius alius homo diligendus est quam corpus nostrum: 
quia propter Deum omnia ista diligenda sunt, et potest nobiscum alius homo 
Deo perfrui, quod non potest corpus, quia corpus per animam vivit qua fruimur 
Deo. Omnes autem aeque diligendi sunt, sed cum omnibus prodesse non possis, 
his potissimum consulendum est, qui pro locorum et temporum vel quarumlibet 
rerum opportunitatibus constrictius tibi, quasi quadam sorte junguntur. 
Sicut enim si tibi abundaret aliquid quod dari oporteret ei qui non haberet, 
nec duobus dari posset, si tibi occurrerent duo, quorum neuter alium vel 
indigentia, vel erga te aliqua necessitudine superaret, nihil
justius faceres, quam ut sorte legeres [eligeres] cui dandum esset quod 
dari utrique non posset; sic in hominibus, quibus omnibus consulere nequeas, 
pro sorte habendum est, prout quisque tibi temporaliter colligatius adhaerere 
potuerit. Omnium autem qui nobiscum frui possunt Deo, partim eos diligimus 
quos ipsi adjuvamus, partim eos a quibus adjuvamur, partim [eos] quorum 
et indigemus adjutorio et indigentiae subvenimus, partim quibus nec ipsi 
conferimus aliquid commodi, nec ab eis ut nobis conferatur attendimus. 
Velle tamen debemus ut omnes nobiscum diligant Deum, et totum quod eos 
vel adjuvamus vel adjuvamur ab eis, ad unum illum finem referendum est.
          CAPUT CCLVII. 44 De principio viarum secundum Salomonem; ex eodem 
libro.
Cum homine in Deo frueris, Deo potius quam homine frueris; illo enim frueris 
quo efficeris beatus, et ad eum te pervenisse laetaberis, in quo spem ponis 
ut venias. Inde ad Philemonem Paulus: Ita, frater, inquit, ego te fruar 
in Domino; quod si non addidisset, in Domino, et te fruar tantum dixisset, 
in eo constituisset spem beatitudinis suae. Quanquam etiam vicinissime 
dicitur frui cum dilectione uti [et vicissitudine dicitur frui cum delectatione 
uti]; cum enim adest quod diligitur, etiam delectationem secum necesse 
est gerat, per quam si transieris, eamque ad illud ubi permanendum est 
retuleris,
uteris ea, et abusive, non proprie, diceris frui: si vero inhaeseris atque 
permanseris, finem in ea ponens laetitiae tuae, tunc vere et proprie frui 
dicendus es; quod non faciendum est, nisi in illa Trinitate, id est summo 
et incommutabili bono. Vide quemadmodum cum ipsa Veritas et Verbum, per 
quod facta sunt omnia, caro factum est ut habitaret in nobis, tamen ait 
Apostolus: Et si noveramus Christum secundum carnem, sed nunc jam non novimus; 
ille quippe qui non solum pervenientibus possessionem, sed etiam viam se 
praebere voluit venientibus, ad [se] principium viarum voluit carnem assumere. 
Unde est etiam illud: Dominus creavit me principium viarum suarum; ut inde 
inciperent qui vellent venire. Apostolus igitur, quamvis adhuc ambularet 
in via, et ad
palmam supernae vocationis sequeretur vocantem Deum, tamen ea quae retro 
sunt obliviscens, et in ea quae ante sunt extentus, jam principium viarum 
transierat, hoc est eo non indigebat a quo tamen aggrediendum et exordiendum 
iter est omnibus qui ad veritatem pervenire et in vita aeterna permanere 
desiderant; sic enim ait: Ego sum via, et veritas, et vita: hoc est, Per 
me venitur, ad me pervenitur, in me permanetur. Cum enim ad ipsum pervenitur 
[etiam ad ipsum Patrem pervenitur], quia per aequalem ille cui est aequalis 
agnoscitur, vinciente et tanquam agglutinante nos sancto Spiritu, quo in 
summo atque incommutabili bono permanere possimus. Ex quo intelligitur 
quia nulla res in via tenere nos debeat, quia [Quando] nec ipse Dominus 
in quantum
via nostra esse dignatus est, tenere nos voluerit, sed transire, ne rebus 
temporalibus, quamvis ab illo pro salute nostra susceptis et gestis, haereamus 
infirmiter, sed per eas potius curramus alacriter, ut ad eum ipsum qui 
nostram naturam a temporalibus liberavit et collocavit, ad dexteram Patris 
provehi atque pervenire mereamur. Omnium igitur quae praedicta sunt, ex 
quo de rebus tractamus, haec summa est, ut intelligatur Legis et omnium 
divinarum Scripturarum plenitudo et finis esse dilectio rei qua fruendum 
est, et rei quae nobiscum ea re frui potest: quia ut se quisque diligat, 
praecepto non opus est. Hoc ergo ut nossemus atque possemus, facta est 
tota pro nostra salute per divinam providentiam
dispensatio temporalis, qua debemus uti, non quasi mansoria quadam dilectione 
et delectatione, sed transitoria potius tanquam viae, tanquam vehiculorum, 
vel aliorum quorumlibet instrumentorum; aut si quid congruentius dici potest, 
ut ea quibus ferimur, propter illud ad quod ferimur, diligamus. Quisquis 
igitur Scripturas divinas vel quamlibet earum partem intellexisse sibi 
videtur, ita ut eo intellectu non aedificet istam geminam charitatem Dei 
et proximi, nondum intellexit: quisquis vero talem inde sententiam duxerit, 
ut huic aedificandae charitati sit utilis, nec tamen hoc dixerit quod ille 
quem legit eo loco sensisse probabitur, non pernicioso fallitur, nec omnino 
mentitur. Inest quippe in mentiente voluntas falsa dicendi, et ideo multos 
invenimus
qui mentiri velint, qui autem falli neminem. Cum igitur hoc sciens homo 
faciat, illud nesciens patiatur, satis apparet in una eademque re, illum 
qui fallitur eo qui mentitur esse meliorem; quandoquidem pati melius est 
iniquitatem quam facere. Omnis autem qui mentitur, inique facit, et si 
cuiquam videtur utile aliquando esse mendacium, potest videri utilem aliquando 
esse iniquitatem. Nemo enim mentiens, in eo quod mentitur servat fidem: 
nam hoc utique vult ut cui mentitur fidem sibi habeat, quam tamen ei mentiendo 
non servat. Omnis autem fidei violator iniquus est. Aut igitur iniquitas 
aliquando est utilis, quod fieri non potest, aut mendacium semper inutile 
est. Sed quisquis in Scripturis aliud sentit quam ille qui scripsit illis 
non
mentientibus, fallitur. Sed tamen, ut dicere coeperam, si ea sententia 
fallitur qua aedificet charitatem, quae finis praecepti est, ita fallitur 
ac si quisquam errore deserens viam, eo tamen per agrum pergat, quo etiam 
via illa perducit: corrigendus est tamen, et quam sit utilis viam non deserere 
demonstrandum est, ne consuetudine deviandi, etiam in transversum aut perversum 
ire cogatur. Asserendo enim temere quod ille non sensit quem legit, plerumque 
incurrit in alia quae illi sententiae contexere nequeat. Quae si vera et 
certa esse consentit, illud non possit verum esse quod senserat, fitque 
in eo nescio quomodo ut amando sententiam suam, Scripturae incipiat offensior 
esse quam sibi: quod malum si serpere siverit, evertetur ex eo; per fidem 
enim ambulamus,
non per speciem; titubabit autem fides, si divinarum Scripturarum vacillat 
auctoritas. Porro fide titubante, charitas etiam ipsa languescit. Nam si 
a fide quis ceciderit, a charitate etiam necesse est cadat. Non enim potest 
diligere quod esse non credit. Porro si et credit, et diligit bene agendo, 
et praeceptis morum bonorum obtemperando, efficit ut etiam speret se ad 
id quod diligit esse venturum.
          CAPUT CCLVIII. Quod fide et spe decedente charitas maneat, et 
quod temporale quid vilescat cum venerit, aeternum vero ardentius diligatur; 
ex eodem libro.
Itaque tria haec sunt quibus et scientia omnis et prophetia militat: fides, 
spes, charitas. Sed fidei
succedit species quam videbimus, et spei succedit beatitudo ipsa ad quam 
perventuri sumus: charitas autem etiam istis decedentibus augebitur potius. 
Si enim credendo diligimus quod nondum videmus, quanto magis cum videre 
coeperimus? Et si sperando diligimus quo nondum pervenimus, quanto magis 
cum pervenerimus? Inter temporalia quippe atque aeterna hoc interest, quod 
temporale aliquid plus diligitur antequam habeatur, vilescit autem cum 
advenerit, non enim satiat animam cum [cui] vera est et certa sedes aeternitas; 
aeternum autem ardentius diligitur adeptum quam desideratum. Nulli enim 
desideranti conceditur plus de illo existimare quam se habet, ut ei vilescat 
cum minus invenerit, sed quantum quisque veniens existimare potuerit,
plus perveniens inventurus est. Homo itaque 45 fide, spe, et charitate 
subnixus, eaque inconcusse retinens, non indiget Scripturis, nisi ad alios 
instruendos: itaque multi per haec tria etiam in solitudine sine codicibus 
vivunt; unde in illis arbitror jam impletum esse quod dictum est, sive 
prophetiae evacuabuntur, sive linguae cessabunt, sive scientia evacuabitur 
[destruetur]: quibus tamen quasi machinis, tanta fidei, et spei, et charitatis 
in eis surrexit instructio, ut perfectum aliquid tenentes, ea quae sunt 
ex parte non quaerant: perfectum sane, quantum in hac vita potest; nam 
in comparatione futurae vitae, nullius justi et sancti est vita ista perfecta; 
ideo manent, inquit, fides, spes, charitas, tria haec, major autem horum 
charitas, quia et cum quisque ad aeterna
pervenerit, duobus istis decedentibus, charitas auctior et certior permanebit. 
Quapropter cum quisque cognoverit finem praecepti esse charitatem, de corde 
puro et conscientia bona, et fide non ficta, omnem intellectum divinarum 
Scripturarum ad ista tria relaturus, ad tractationem illorum librorum securus 
accedat: cum enim diceret, charitas, addidit, de corde puro, ut nihil aliud 
quam id quod diligendum est diligatur. Conscientiam vero bonam subjunxit 
propter spem: ille enim se ad id quod credit et diligit perventurum esse 
desperat, cui malae conscientiae scrupulus inest. Tertio: Et fide, inquit, 
non ficta: si enim fides nostra mendacio caruerit, tunc et non diligimus 
quod non est diligendum, et recte vivendo id speramus ut nullo modo spes 
nostra
fallatur.
          CAPUT CCLIX. De signis naturalibus, et de datis; ex libro II 
de Doctrina Christiana.
Quoniam de rebus cum scriberem, praemisi commonens ne quis in eis attenderet, 
nisi quod sunt, non etiam si quid aliud praeter se significant; vicissim 
de signis disserens, hoc dico, ne quis in eis attendat quod sunt, sed potius 
quod signa sunt, id est quod significant. Signum est enim res praeter speciem 
quam ingerit sensibus, aliud aliquid ex se faciens in cogitationem venire, 
sicut vestigio viso, transisse animal cujus vestigium est, cogitamus; et 
fumo viso, ignem subesse cognoscimus: et voce animantis
audita, affectionem animi ejus advertimus: et tuba sonante, milites vel 
progredi, vel regredi, et si quid aliud pugna postulat, oportere noverunt. 
Signorum igitur alia sunt naturalia, alia data: naturalia sunt, quae sine 
voluntate atque ullo appetitu significandi praeter se aliquid aliud ex 
se cognosci faciunt: sicuti est fumus, significans ignem; non enim volens 
significari id facit, sed rerum expertarum animadversione et notatione 
cognoscitur ignem subesse, etiamsi fumus solus appareat: sed et vestigium 
transeuntis animantis ad hoc genus pertinet, et vultus irati seu tristis 
affectionem animi significat, etiam nulla ejus voluntate qui aut iratus 
aut tristis est; aut si quis alius motus animi vultu indice proditur, etiam 
nobis non id agentibus ut prodatur. Data
vero signa sunt, quae sibi quaeque viventia invicem dant, ad demonstrandos 
quantum possunt motus animi sui, vel sensa aut intellecta quaelibet. Nec 
ulla causa est nobis significandi, id est signi dandi, nisi ad depromendum 
et trajiciendum in alterius animum id quod animo gerit qui signum dat. 
Horum igitur signorum genus, quantum ad homines attinet, considerare atque 
tractare statuimus: quia et signa divinitus data, quae Scripturis sanctis 
continentur, per homines nobis indicata sunt qui ea conscripserunt.
          CAPUT CCLX. Quod inter omnia signa verba teneant principatum, 
quae propter peccatum superbiae non potuerunt cunctis gentibus esse communia; 
ex eodem libro.
Omnia signa verbis comparata paucissima sunt:
verba enim prorsus inter homines obtinuerunt principatum significandi quaecunque 
animo concipiuntur, si ea quisque prodere velit. Nam et odore unguenti 
Dominus quo perfusi sunt pedes ejus, signum aliquod dedit, et sacramento 
corporis et sanguinis sui pergustato [praegustato] significavit quod voluit, 
et cum mulier tangendo fimbriam vestimenti ejus salva facta est, nonnihil 
significat. Sed innumerabilis multitudo signorum, quibus suas cogitationes 
homines exerunt, in verbis constituta est: nam illa signa omnia, quorum 
genera breviter attigi, potui verbis enuntiare, verba vero illis signis 
nullo modo possem: sed quia verberato aere statim transeunt, nec diutius 
manent quam sonant, instituta sunt per litteras signa verborum. Ita voces 
oculis ostenduntur,
non per seipsas, sed per signa quaedam sua. Ista signa igitur non potuerunt 
communia esse omnibus gentibus, peccato quodam dissensionis humanae, cum 
ad se quisque principatum rapit, cujus superbiae signum est erecta illa 
turris in coelum, ubi homines impii non solum animos, sed etiam voces dissonas 
habere meruerunt. Ex quo factum est, ut etiam Scriptura divina, qua tantis 
morbis humanarum voluntatum subvenitur, ab una lingua profecta, qua opportune 
potuit per orbem terrarum disseminari, per varias interpretum linguas longe 
lateque diffusa innotesceret gentibus ad salutem, quam legentes nihil aliud 
appetunt, quam cogitationes voluntatemque illorum a quibus conscripta est 
invenire; et per illas
voluntatem Dei, secundum quam tales homines locutos [esse] credimus. Sed 
multis et multiplicibus obscuritatibus et ambiguitatibus decipiuntur, qui 
temere legunt aliud pro alio sentientes: quibusdam autem locis, quid vel 
falso suspicentur non inveniunt, ita obscura dicta quaedam densissimam 
caliginem obducunt, quod totum provisum esse divinitus non dubito, ad edomandam 
labore superbiam, et intellectum a fastidio revocandum, cui facile investigata 
plerumque vilescunt.
          CAPUT CCLXI. Quod ex aliqua similitudine Scriptura suavius excitet 
animum, ut illud exempli causa de Canticis canticorum: Dentes tui sicut 
grex detonsarum; ex eodem libro.
Quid est, quaeso, quod si quisquam dicat sanctos esse homines atque perfectos, 
quorum vita et moribus Christi Ecclesia de quibuslibet superstitionibus 
praecidit eos qui ad se veniunt, et imitatione bonorum sibimet quodammodo 
incorporat, qui boni fideles et veri Dei servi, deponentes onera saeculi, 
ad sanctum baptismi lavacrum venerunt, atque inde ascendentes, conceptione 
sancti Spiritus, fructum dant geminae charitatis, id est Dei et proximi. 
Quid est ergo, quod si haec quisque dicat, minus delectat audientem, quam 
si ad eumdem sensum locum illum exponat do Canticis canticorum, ubi dictum 
est Ecclesiae, 46 cum tanquam pulchra quaedam femina laudaretur: Dentes 
tui, sicut grex detonsarum ascendens de lavacro, quae omnes geminos creant, 
et sterilis
non est in illis; num aliud homo discit, quam cum illud planissimis verbis, 
sine similitudinis hujus adminiculo audiret? et tamen nescio quomodo suavius 
intueor sanctos, cum eos quasi dentes Ecclesiae video quasi praecidere 
ab erroribus homines, atque in ejus corpus [corpore] emollita duritia, 
quasi demorsos mansosque transferre. Oves etiam jocundissime agnosco detonsas 
oneribus saecularibus, tanquam velleribus positis, et ascendentes de lavacro, 
id est de baptismate, creare omnes geminos, duo praecepta dilectionis, 
et nullam esse ab isto sancto fructu sterilem video. Sed quare suavius 
videam, quam si nulla de divinis libris talis similitudo promeretur, cum 
res eadem sit eademque cognitio, difficile est dicere, et alia quaestio 
est. Nunc tamen
nemo ambigit, et per similitudines libentius quaeque cognosci, et cum aliqua 
difficultate quaesita multo gratius inveniri. Qui enim prorsus non inveniunt 
quod quaerunt, fame laborant: qui autem non quaerunt, quia in promptu habent, 
fastidio saepe marcescunt: in utroque autem languor cavendus est. Magnifice 
igitur et salubriter Spiritus sanctus ita Scripturas sanctas modificavit, 
ut locis apertioribus fami occurreret, obscurioribus autem fastidia detergeret: 
nihil enim fere de illis obscuritatibus eruitur, quod non planissime dictum 
alibi reperiatur. Ante omnia igitur opus est Dei timore converti ad cognoscendam 
ejus voluntatem, quid nobis appetendum fugiendumque praecipiat. Timor autem 
iste cogitationem
de nostra mortalitate et de futura morte necesse est incutiat, et quasi 
clavatis carnibus, omnes superbiae motus ligno crucis affigat. Deinde mitescere 
opus est pietate, neque contradicere Scripturae, sive intellectae, si aliqua 
vitia nostra percutit, sive non intellectae, quasi nos melius sapere meliusque 
praecipere possimus: sed cogitare potius et credere id esse melius et verius, 
quod ibi scriptum est, etiamsi lateat, quam id quod nos per nosipsos sapere 
possumus. Post istos duos gradus timoris atque pietatis, ad tertium venitur 
scientiae gradum, de quo nunc agere institui: nam in eo se exercet omnis 
divinarum Scripturarum studiosus, nihil in eis aliud inventurus [inveniens], 
quam diligendum esse Deum, propter Deum, et proximum
propter Deum, et illum quidem ex toto corde, et ex tota anima, et ex tota 
mente, proximum vero tanquam seipsum, id est ut tota proximi sicut etiam 
nostri dilectio referatur in Deum: de quibus duobus praeceptis, cum de 
rebus ageremus, libro superiore tractavimus. Necesse est ergo, ut primo 
se quisque in Scripturis inveniat amore hujus saeculi, hoc est temporalium 
rerum implicatum, longe sejunctum esse a tanto amore Dei, et tanto amore 
proximi, quantum Scriptura ipsa praescribit: tum vero ille timor quo cogitat 
de judicio Dei, et illa pietas qua non potest nisi credere et cedere auctoritati 
sanctorum librorum, cogit eum seipsum lugere: nam ista scientia bonae spei 
hominem non se jactantem, sed lamentantem facit; quo affectu impetrat sedulis 
precibus
consolationem divini adjutorii, ne desperatione frangatur.
          CAPUT CCLXII. De signis propriis et translatis agens, dat exemplum, 
quod bos proprie pecus translate Evangelista monstretur; ex eodem libro.
Duabus autem causis non intelliguntur quae scripta sunt, si aut ignotis 
aut ambiguis signis obteguntur. Sunt autem signa vel propria, vel translata: 
propria dicuntur, cum his rebus significandis adhibentur, propter quas 
sunt instituta: sicut cum dicimus bovem, intelligimus pecus, quod omnes 
nobiscum Latinae linguae homines hoc nomine vocant. Translata sunt, cum 
et ipsae res quas propriis verbis significamus, ad aliquid aliud significandum 
usurpantur:
sicut dicimus bovem, et per has duas syllabas intelligimus pecus, quod 
isto nomine appellari solet: sed rursus per illud pecus intelligimus evangelistam, 
quem significavit Scriptura interpretante Apostolo [dicens]: Bovem triturantem 
non infrenabis.
          CAPUT CCLXIII. De rerum ignorantia, quae facit obscuras figuratas 
locutiones, cum ignoramus vel animalium, vel lapidum, vel herbarum naturas; 
ex eodem libro.
Rerum autem ignorantia facit obscuras figuratas locutiones, cum ignoramus 
vel animantium, vel lapidum, vel herbarum naturas, aliarumve rerum quae 
plerumque in Scripturis similitudinis alicujus gratia
ponuntur. Nam et de serpente quod notum est, totum corpus cum pro capite 
objicere ferientibus, quantum illustrat sensum illum quod Dominus jubet, 
astutos nos esse sicut serpentes: ut scilicet pro capite nostro, quod est 
Christus, corpus potius persequentibus offeramus, ne fides Christiana tanquam 
negetur [tanquam caput necetur] in nobis, si parcentes corpori negemus 
Deum! Vel illud quod per cavernae angustias coarctatus, deposita vetere 
tunica, vires novas accipere dicitur, quantum concinit ad imitandam [ipsius] 
serpentis astutiam, exuendumque ipsum veterem hominem, sicut Apostolus 
dicit, ut induamur novo, et exuendum per angustias, dicente Domino: Intrate 
per angustam portam! Ut ergo notitia naturae serpentis illustrat multas 
similitudines
quae [quas] de hoc animante Scriptura dare consuevit, sic ignorantia nonnullorum 
animalium, quae non minus per similitudines commemorat, impedit plurimum 
intellectorem: sic lapidum, sic herbarum, vel quaeque [quaecunque] tenentur 
radicibus. Nam et carbunculi notitia, quod lucet in tenebris multa illuminat 
etiam obscura librorum, ubicunque propter similitudinem ponitur: et ignorantia 
berylli vel adamantis claudit plerumque intelligentiae fores. Nec aliam 
ob causam facile est intelligere, pacem perpetuam significari oleae ramulo, 
quem rediens ad arcam columba pertulit, nisi quia novimus, et olei lenem 
contactum non facile alieno humore corrumpi, et arborem ipsam frondere 
perenniter. Multi autem propter ignorantiam hyssopi, dum nesciunt quam
vim habeat, vel ad purgandum pulmonem, vel, ut dicitur, ad saxa radicibus 
penetranda, cum sit herba brevis atque humilis, omnino invenire non possunt 
quare sit dictum: Asperges me hyssopo, et mundabor. 47
          CAPUT CCLXIV. De numerorum imperitia, quae multa facit non intelligi; 
ex eodem libro.
Numerorum etiam imperitia multa facit non intelligi translate ac mystice 
posita in Scripturis. Ingenium quippe, ut ita dixerim, ingenuum non potest 
non moveri quid sibi velit quod et Moyses et Elias et ipse Dominus quadraginta 
diebus jejunaverunt, cujus actionis figuratus quidam nodus, nisi hujus 
numeri cognitione et consideratione non solvitur: habet
enim denarium quater tanquam cognitionem omnium rerum intextam temporibus. 
Quaternario namque [quippe] numero, et diurna, et annua curricula peraguntur: 
diurna, matutinis et meridianis, vespertinis nocturnisque horarum spatiis; 
annua, vernis, aestivis, autumnalibus hiemalibusque mensibus. A temporum 
autem delectatione, dum in temporibus vivimus, propter aeternitatem, in 
qua vivere volumus, abstinendum et jejunandum est: quamvis temporum cursibus 
ipsa nobis insinuetur doctrina contemnendorum temporum et appetendorum 
aeternorum. Porro autem denarius numerus Creatoris atque creaturae significat 
scientiam. Nam Trinitas Creatoris est, septenarius autem numerus creaturam 
indicat, propter
vitam et corpus; nam et in illa tria sunt, unde etiam toto corde, tota 
anima, tota mente diligendus est Deus: in corpore autem, manifestissima 
quatuor apparent, quibus constat, elementa. In hoc ergo denario, dum temporaliter 
nobis insinuatur, id est quater ducitur, caste et continenter a temporalium 
delectatione vivere, hoc est quadraginta diebus jejunare [monemur]: hoc 
lex cujus persona est in Moyse, hoc prophetia cujus personam gerit Elias, 
hoc et [ipse] Dominus monet, qui tanquam testimonium habens ex lege et 
prophetis, medius inter illos in monte, tribus discipulis videntibus atque 
stupentibus, claruit. Deinde quaeritur quomodo quinquagenarius de quadragenario 
numero existat, qui non mediocriter in nostra religione sacratus est propter 
Pentecosten?
et quomodo ter ductus propter tria tempora, ante legem, sub lege, sub gratia, 
vel propter nomen Patris, et Filii, et Spiritus sancti, adjuncta eminentius 
ipsa Trinitate, ad purgatissimae Ecclesiae mysterium referatur? perveniatque 
ad centum quinquaginta tres pisces, quos retia, post resurrectionem Domini, 
in dexteram partem missa coeperunt. Ita multis aliis atque aliis numerorum 
formis, quaedam similitudinum in sanctis libris secreta ponuntur, quae 
propter numerorum imperitiam legentibus clausa sunt.
          CAPUT CCLXV. De rerum musicarum ignorantia; ex eodem libro.
Non pauca etiam claudit atque obtegit nonnullarum rerum musicarum ignorantia. 
Nam et de psalterii
et citharae differentia quidem non inconcinne aliquas rerum figuras aperuit, 
et decem chordarum psalterium, non importune inter doctos quaeritur, utrum 
habeat aliquam musicae legem, quae ad tantum nervorum numerum cogat. An 
vero si non habet, eo ipso magis sacrate accipiendus sit ipse numerus, 
vel propter decalogum legis. De quo item numero si quaeratur, non nisi 
ad Creatorem creaturamque referendus est, vel propter superius expositum 
ipsum denarium. Et ille numerus aedificationis templi, qui cum memoratur 
in Evangelio, quadraginta scilicet et sex annorum, nescio quid musicum 
sonat, et relatus ad fabricam Dominici corporis (propter quam templi mentio 
facta est), cogit nonnullos haereticos confiteri Filium Dei, non falso 
sed vero et
humano corpore indutum. Et numerum quippe et musicam plerisque locis in 
sacris Scripturis honorabiliter posita invenimus; non enim audiendi sunt 
errores gentilium superstitionum, qui novem Musas, Jovis et Memoriae filias 
esse finxerunt: refellit eos Varro, quo nescio utrum apud eos quisquam 
talium rerum doctior vel curiosior esse possit. Dicit enim civitatem nescio 
quam, non enim nomen recolo, locasse apud tres artifices terna simulacra 
Musarum, quae in templo Apollinis donum poneret, ut quisquis artificum 
pulchriora formasset, ab illo potissimum electa emeret: ita contigisse, 
ut opera sua quoque illi artifices aeque pulchra explicarent et placuisse 
civitati omnes novem, atque omnes esse emptas, ut
in Apollinis templo dedicarentur, quibus postea dicit Hesiodum poetam imposuisse 
vocabula. Non ergo Jupiter novem Musas genuit, sed tres fabri ternas creaverunt: 
tres autem non propterea illa civitas locaverat, quia in somnis eas viderat, 
aut tot se cujusquam illarum oculis demonstraverant, sed quia facile erat 
animadvertere, omnem sonum, quae materies cantilenarum est, triformem esse 
naturam; aut enim voce editur, sicuti eorum est qui faucibus sine organo 
canunt, aut flatu sicut tubarum et tibiarum, aut pulsu sicut in cytharis 
et tympanis, et quibuslibet aliis quae percutiendo canora sunt; sed sive 
ita se habeat quod Varro retulit, sive non ita, nos tamen non propter superstitionem 
profanorum debemus musicam fugere, si quid inde utile ad intelligendas
sanctas Scripturas rapere potuerimus, nec ad illorum theatricas nugas converti, 
si aliquid de citharis et de organis, quod ad spiritalia capienda valeat, 
disputemus. Neque enim et litteras discere non debuimus, quia earum Deum 
dicunt esse Mercurium, aut quia Justitiae Virtutique templa dedicarunt, 
et quae corde gestanda sunt in lapidibus adorare maluerunt, propterea nobis 
justitia virtusque fugienda est. Imo vero quisquis bonus verusque christianus 
est, Domini sui esse intelligat ubicunque invenerit veritatem, quam conferens 
et agnoscens, etiam in litteris sacris superstitiosa figmenta repudiet, 
doleatque homines atque caveat qui cognoscentes Deum, non ut Deum glorificaverunt, 
et caetera.
          CAPUT CCLXVI. De signis superstitionis, quibus perniciose daemonum 
societas comparatur; ex eodem libro.
Duo sunt genera doctrinarum quae in gentilibus etiam moribus exercentur: 
unum, earum rerum quas instituerunt homines; alterum, earum quas animadverterunt 
jam peractas, aut divinitus institutas. Illud quod est secundum institutiones 
hominum, partim superstitiosum est, partim non est superstitiosum. Superstitiosum 
est, quidquid institutum est ab hominibus, ad facienda et colenda idola 
pertinens, vel ad colendum sicut Deum creaturam, partemve ullam creaturae, 
vel ad consultationes et pacta quaedam significationum cum daemonibus placita 
atque foederata, qualia sunt molimina magicarum artium, quae quidem 48 
commemorare potius, quam docere assolent
poetae: ex quo genere sunt, sed quasi licentiore vanitate, aruspicum et 
augurum libri: ad hoc genus pertinent omnes etiam ligaturae atque remedia, 
quae medicorum quoque disciplina condemnat, sive in praecantationibus, 
sive in quibusdam notis, quas characteres vocant, sive in quibusque rebus 
suspendendis atque illigandis, vel etiam saltandis quodammodo, non ad temperationem 
corporum, sed ad quasdam significationes, aut occultas, aut etiam manifestas, 
quae mitiore nomine physica vocant: ut quasi non superstitione implicare, 
sed natura prodesse videantur, sicut sunt inaures in summo aurium singularum: 
aut destructionum [de struthionum] ossibus ansulae in digitis; aut cum 
tibi dicitur singultienti,
ut dextra manu sinistrum pollicem teneas. His adjunguntur millia inanissimarum 
observationum, si membrum aliquod salierit, si junctim ambulantibus amicis 
lapis, aut canis, aut puer medius intervenerit, atque illud quod lapidem 
calcant, tanquam diremptorem [direptorem] amicitiae, minus molestum est 
quam cum innocentem puerum colapho percutiunt, si pariter ambulantibus 
intercurrit: sed bellum est, quod aliquando pueri vindicantur a canibus; 
nam plerumque tam superstitiosi sunt quidam, ut etiam canem qui medius 
intervenerit ferire audeant non impune, namque a vano remedio cito ille 
interdum percussorem suum ad verum medicum mittit. Haec sunt etiam illa; 
limen calcare cum ante domum suam transit; redire ad lectum, si quis dum
se calciat, sternutaverit; redire domum, si procedens offenderit; cum vestis 
a soricibus roditur, plus tremere suspicione futuri mali, quam praesens 
damnum dolere. Unde illud eleganter dictum est Catonis: Qui cum esset consultus 
a quodam qui [sibi] a soricibus erosas caligas diceret, respondit, Non 
esse illud monstrum, sed vere monstrum habendum fuisse, si sorices a caligis 
roderentur. Neque illi ab hoc genere perniciosae superstitionis segregandi 
sunt, qui genethliaci, propter natalium dierum considerationem, nunc autem 
vulgo mathematici vocantur: quare istae quoque opiniones, quibusdam rerum 
signis, humana praesumptione institutis, ad eadem illa, quasi quaedam cum 
daemonibus pacta et conventa, referendae sunt. Hinc enim fit ut, occulto 
quodam judicio
divino, cupidi malarum rerum homines tradantur illudendi et decipiendi 
pro meritis voluntatum suarum, illudentibus eos atque decipientibus praevaricatoribus 
angelis, quibus ista mundi pars infima, secundum pulcherrimum ordinem rerum, 
divinae providentiae lege, subjecta est: quibus illusionibus et deceptionibus 
evenit, ut istis superstitiosis et perniciosis divinationum generibus, 
multa praeterita et futura dicantur, nec aliter accidant quam dicuntur, 
multaque observantibus secundum observationes suas eveniant, quibus implicati 
curiosiores fiant, et sese magis magisque inserant multiplicibus laqueis 
perniciosissimi erroris. Hoc genus fornicationis animae salubriter divina 
Scriptura non tacuit, neque ab ea sic deterruit animam, ut propterea talia 
negaret
esse sectanda, quia falsa dicuntur a professoribus eorum, sed etiam: Si 
dixerint vobis, inquit, et ita evenerit, ne credatis eis: non enim quia 
imago Samuelis mortui Saul regi vera pronuntiavit, propterea talia sacrilegia, 
quibus imago illa praesentata est, minus exsecranda sunt; aut quia in Actibus 
apostolorum ventriloqua femina verum testimonium perhibuit apostolis Domini, 
ideo Paulus apostolus pepercit illi spiritui, ac non potius feminam illius 
daemonii correptione atque exclusione mundavit. Omnes igitur artes hujusmodi, 
vel nugatoriae, vel noxiae superstitionis, ex quadam pestifera societate 
hominum et daemonum, quasi pacta infidelis et dolosae amicitiae constituta, 
penitus sunt repudianda
et fugienda Christiano: non quod idolum sit aliquid, ait Apostolus, sed 
quia quae immolant, daemoniis immolant, et non Deo: nolo [autem] vos socios 
daemoniorum fieri. Quod autem de idolis et de immolationibus quae honori 
eorum exhibentur, dixit Apostolus, hoc de omnibus imaginariis signis sentiendum 
est, quae vel ad cultum idolorum, vel ad creaturam ejusque partes tanquam 
Deum colendas trahunt, vel ad remediorum aliarumque observationum curam 
pertinent, quae non sunt divinitus ad dilectionem Dei et proximi tamquam 
publice constituta, sed per privatas appetitiones rerum temporalium corda 
dissipant miserorum. In omnibus ergo istis doctrinis, societas daemonum 
formidanda atque vitanda est, qui nihil cum principe suo diabolo, nisi 
reditum nostrum claudere
atque obserare conantur. Sicut autem de stellis quas condidit, et ordinavit 
Deus, humanae deceptoriae conjecturae ab hominibus institutae sunt, sic 
etiam de quibusdam nascentibus, vel quoquo modo divinae providentiae administratione 
existentibus rebus, multi multa humanis suspicionibus quasi regulariter 
conjectata, litteris mandaverunt: si forte insolitae acciderint, tanquam 
[velut] si mula pariat, aut fulmine aliquid percutiatur; quae omnia tantum 
valent, quantum praesumptione animorum, quasi communi quadam lingua cum 
daemonibus foederata sunt: quae tamen plena sunt omnia pestiferae curiositatis, 
cruciantis sollicitudinis, mortiferae servitutis; non enim quia valebant 
animadversa sunt, sed animadvertendo atque signando factum est ut valerent: 
et ideo diversis
diversae proveniunt, secundum cogitationes et praesumptiones suas. Illi 
enim spiritus qui decipere volunt, talia procurant cuique, qualibus eum 
irretitum per suspiciones et consensiones ejus vident. Sicut enim, verbi 
gratia, una figura litterae X quae decussatim notatur, aliud apud Graecos, 
aliud apud Latinos valet, non natura, sed placito et consensione significandi; 
et ideo qui utramque linguam novit, si homini Graeco velit aliquid significare 
scribendo, non in ea significatione ponit hanc litteram, in qua eam ponit 
cum homini scribit Latino: et βῆτα, uno eodemque sono, apud Graecos litterae, 
apud Latinos oleris nomen est: et cum dico, lege, in his duabus syllabis 
aliud Graecus, aliud Latinus intelligit: sicut ergo hae omnes significationes, 
pro suae cujusque societatis consensione, animos movent, quia diversa
consensio est, diverse movent; nec ideo consenserunt in eas homines, quia 
jam valebant ad significationem, sed ideo valent quia consenserunt in eas: 
sic etiam illa signa, quibus perniciosa daemonum societas comparatur, pro 
cujusque observationibus valent, quod manifestissime ostendit ritus augurum, 
qui et antequam observent, et posteaquam observata signa tenuerint, id 
agunt, ne videant volatus, aut audiant voces avium, quia nulla ista signa 
sunt, nisi consensus observantis accedat.
          CAPUT CCLXVII. 49 De scientia sententiarum, connexionum, definitionum, 
divisionum et partitionum; ex eodem libro.
Restant ea quae non ad corporis sensus, sed ad rationem animi pertinent, 
ubi disciplina regnat disputationis et numeri. Sed disputationis disciplina 
ad omnia genera quaestionum quae in litteris sanctis sunt penetranda et 
dissolvenda plurimum valet: tantum ibi cavenda est libide rixandi, et puerilis 
quaedam ostentatio decipiendi adversarium. Sunt enim multa quae appellantur 
σοφίσματα, falsae conclusiones rationum, et plerumque ita veras imitantes, 
ut non solum tardos, sed et ingeniosos etiam, minus diligenter attentos, 
decipiant. Proposuit enim quidam dicens ei cum quo loquebatur: Quod ego 
sum tu non
es; at ille consensit, verum enim erat ex parte, vel eo ipso quod iste 
insidiosus, ille simplex erat: tum iste addidit: Ego autem homo sum; hoc 
quoque cum ab illo accepisset, conclusit dicens: Tu igitur non es homo. 
Quod genus captiosarum conclusionum Scriptura, quantum existimo, detestatur 
illo loco ubi dictum est: Qui sophistice loquitur, odibilis est. Quanquam 
etiam sermo non captiosus, sed tamen abundantius quam gravitatem decet 
verborum ornamenta consectans, sophisticus dicitur. Sunt etiam vere connexiones 
ratiocinationis falsas habentes sententias, quae consequuntur errorem illius 
cum quo agitur. Quae tamen ad hoc inferuntur a bono et docto homine, ut 
in his erubescens ille cujus errorem consequuntur, eumdem relinquant errorem, 
quia si in eodem
manere voluerit, necesse est [ut] etiam illa quae damnat tenere cogatur. 
Non enim vera inferebat Apostolus cum diceret: Neque Christus resurrexit; 
et illa alia: Inanis est praedicatio nostra, inanis est et fides vestra: 
et deinceps alia quae omnino falsa sunt, quia et Christus resurrexit, et 
non erat inanis praedicatio eorum qui hoc annuntiabant, nec fides eorum 
qui hoc crediderant: sed ista falsa verissime connectebantur illi sententiae, 
qua dicebatur, Non esse resurrectionem mortuorum: istis autem falsis repudiatis, 
quoniam vera erant si mortui non resurgunt, consequens erit resurrectio 
mortuorum. Cum ergo sint verae connexiones, non solum verarum, sed etiam 
falsarum sententiarum, facile est veritatem connexionum etiam in scholis 
illis discere, quae praeter
Ecclesiam sunt; sententiarum autem veritas in sanctis libris ecclesiasticis 
vestiganda est [investiganda]. Ipsa tamen veritas connexionum non instituta, 
sed animadversa est ab hominibus et notata, ut eam possint vel discere 
vel docere: nam est in rerum ratione perpetua et divinitus instituta. Sicut 
enim qui narrat ordinem temporum, non eum ipse componit, et locorum situs, 
aut naturas animalium, vel stirpium [serpentium], vel lapidum qui ostendit, 
non res ostendit ab hominibus institutas: et ille qui demonstrat sidera 
eorumque motus, non a se vel ab homine aliquo rem institutam demonstrat: 
sic etiam qui dicit cum falsum est quod consequitur, necesse est ut falsum 
sit quod praecedit, verissime dicit; neque ipse
facit ut ita sit, sed tantum ita esse demonstrat. Ex hac regula illud est 
quod de Apostolo commemoravimus: praecedit enim: Non esse resurrectionem 
mortuorum, quod dicebant illi quorum errorem destruere volebat Apostolus. 
Porro illam sententiam praecedentem, qua dicebant, non esse resurrectionem 
mortuorum, necessario sequitur, Neque Christus resurrexit: hoc autem quod 
sequitur falsum est, Christus enim resurrexit; falsum est ergo [et] quod 
praecedit; praecedit enim [autem], Non esse resurrectionem mortuorum. Est 
igitur resurrectio mortuorum. Quod totum breviter ita dicitur, Si non est 
resurrectio mortuorum, neque Christus resurrexit: Christus autem resurrexit, 
est igitur resurrectio mortuorum. Hoc ergo ut, consequenti ablato, auferatur 
etiam necessario
quod praecedit, non instituerunt homines, sed ostenderunt: et haec regula 
pertinet ad veritatem connexionum, non ad veritatem sententiarum. Sed in 
hoc loco de resurrectione cum ageretur, et regula connexionis vera est, 
et ipsa in conclusione sententia. In falsis autem sententiis, connexionis 
veritas est, istomodo: Faciamus aliquem concessisse: Si animal est cochlea, 
vocem habet: hoc concesso, cum probatum fuerit vocem cochleam non habere, 
quoniam consequenti ablato, illud quod praecedit aufertur, concluditur: 
Non esse animal cochleam. Quae sententia falsa est; sed ex concesso falso, 
vera conclusionis connexio. Veritas itaque sententiae per se ipsam valet: 
veritas autem connexionis ex ejus cum quo agitur opinione vel concessione 
consistit. Ideo
autem, ut supra diximus, infertur vera connexione quod falsum est, ut eum 
cujus errorem corrigere volumus, poeniteat concessisse praecedentia, quorum 
consequentiam videt esse respuendam. Jam hinc intelligere facile est sicut 
in falsis sententiis veras, sic in veris sententiis falsas conclusiones 
esse posse. Fac enim aliquem proposuisse: Si justus est ille, bonus est; 
et esse concessum; deinde assumpsisse: Non est autem justus; quo item concesso, 
intulisse conclusionem: Non est igitur bonus. Quae tametsi vera sint omnia, 
non est tamen vera regula conclusionis: non enim sicut ablato consequenti 
aufertur necessario quod praecedit, ita etiam ablato praecedenti aufertur 
necessario quod sequitur; quia verum est cum dicimus: Si orator est, homo 
est: ex qua propositione si assumamus:
Non est autem orator: non erit consequens, cum intuleris: Non est igitur 
homo. Quapropter aliud est nosse regulas connexionum, aliud sententiarum 
veritatem: in illis discitur quid sit consequens, quid non consequens, 
quid repugnans. Consequens est, Si orator est, homo est: inconsequens, 
Si homo est, orator est: repugnans: Si homo est, quadrupes est. Hic ergo 
de ipsa connexione dicatur [judicatur]. In veritate autem sententiarum, 
ipsae per se sententiae, non earum connexio consideranda est: sed veris 
certisque sententiis cum incertae vera connexione junguntur, etiam ipsae 
certae fiant necesse est. Quidam autem sic se jactant, cum veritatem connexionum 
didicerint, quasi sententiarum ipsa sit veritas; et rursus quidam plerumque 
retinentes veram
sententiam, male se contemnunt, quia leges conclusionis ignorant: cum melior 
sit qui novit esse resurrectionem mortuorum, quam ille qui novit consequens 
esse ut, si resurrectio mortuorum non est, neque Christus resurrexerit. 
Item scientia definiendi, dividendi atque partiendi, quanquam etiam rebus 
falsis plerumque adhibeatur, ipsa tamen falsa non est, neque ab hominibus 
instituta, sed in rerum ratione comperta; non enim quia et fabulis suis 
eam poetae, et opinionibus erroris sui vel falsi philosophi vel etiam haeretici, 
hoc est falsi Christiani, adhibere consueverunt, propterea falsum est neque 
in definiendo, neque in dividendo aut partiendo aliquid complectendum esse 
quod ad rem ipsam non pertinet, aut aliquid quod pertinet, praetereundum. 
Hoc
verum est, etiamsi ea quae definiuntur aut distribuuntur vera non sint. 
Nam et ipsum falsum definitur, cum dicimus falsam esse significationem 
rei, non ita se habentis ut significatur, sive alio aliquo modo; quae definitio 
vera est, quamvis falsum verum esse non possit. Possumus etiam dividere 
dicentes duo esse genera falsi: unum, eorum quae omnino esse 50 non possunt; 
alterum, eorum quae non sunt, quamvis esse possint. Nam qui dicit septem 
et tria undecim esse, id dicit quod omnino esse non potest. Qui autem dicit, 
calendis, verbi gratia, Januariis pluisse, tametsi factum non sit, id tamen 
dicit quod fieri potuerit. Definitio ergo et divisio falsorum potest esse 
verissima, quamvis falsa ipsa utique vera non sint.
          CAPUT CCLXVIII. Ut nec de eloquentia se quispiam jactet quae 
non ut intelligamus sed ut intellecta proferamus adhibetur; ex eodem libro.
Sunt etiam quaedam praecepta uberioris disputationis, quae jam eloquentia 
nominatur, quae nihilominus vera sunt, quamvis eis possint etiam falsa 
persuaderi: sed quia et vera esse possunt, non est facultas ipsa culpabilis, 
sed male utentium perversitas. Nam neque hoc ab hominibus institutum est, 
ut charitatis expressio conciliet auditorem, aut ut facile quod intendit 
insinuet brevis et aperta narratio, et varietas ejus sine fastidio teneat 
intentos, et caeterae hujusmodi observationes, quae sive in falsis, sive 
in veris causis verae sunt: tamen in quantum vel sciri vel credi
aliquid faciunt, aut ad expetendum fugiendumve animos movent, et inventae 
potius quod ita se habeant quam ut ita se haberent institutae. Sed haec 
pars cum discitur, magis ut proferamus ea quae intellecta sunt, quam ut 
intelligamus adhibenda est. Illa vero conclusionum, et definitionum, et 
distributionum, plurimum intellectorem adjuvat, tantum absit error, quo 
videntur sibi homines ipsam beatae vitae veritatem didicisse, cum ista 
didicerint. Quanquam plerumque accidat, ut facilius homines res eas assequantur, 
propter quas assequendas ista discuntur, quam talium praeceptorum nodosissimas 
et spinosissimas disciplinas. Tanquam si quispiam dare volens praecepta 
ambulandi, moneat non esse levandum posteriorem pedem, nisi cum posuerit 
priorem: deinde minutatim,
quemadmodum articulorum et poplitum cardines oporteat movere, describat: 
vera enim dicit, nec aliter ambulari potest, sed facilius homines haec 
faciendo ambulant, quam animadvertunt cum faciunt, aut intelligunt cum 
audiunt; qui autem ambulare non possunt, multo minus ea curant, quae nec 
experiendo possunt attendere. Ita plerumque citius ingeniosus videt non 
esse ratam conclusionem, quam praecepta ejus capit: tardus autem non eam 
videt, sed multo minus quod de illa praecipitur, magisque in his omnibus 
ipsa spectacula veritatis saepe delectant, quam ex eis in disputando aut 
judicando adjuvamur: nisi forte quod exercitatiora reddunt ingenia, si 
etiam maligniora aut inflatiora non reddant, hoc est ut aut decipere verisimili 
sermone atque interrogationibus
ament, aut aliquid magnum quo se bonis atque innocentibus anteponant, se 
assecutos putant qui ista didicerint.
          CAPUT CCLXIX. Quod numeri disciplina non sit ab hominibus instituta, 
sed potius indagata et inventa, et ad Dei laudem a quo vera est, referenda 
sit, ex eodem libro.
Jam vero numeri disciplina, cuilibet tardissimo clarum est, quod non sit 
ab hominibus instituta, sed potius indagata et inventa. Non enim sicut 
primam syllabam Italiae, quam brevem pronuntiaverunt veteres, voluit Virgilius 
et longa facta est, ita quisquam potest efficere, cum voluerit, ut ter 
terna aut non sint novem, aut non possint efficere quadratam figuram, aut 
non ad ternarium numerum tripla sint, ad senarium
sescupla, ad nullum dupla, quia intelligibilis numeri semissem non habent. 
Sive ergo in seipsis considerentur, sive ad figurarum aut ad sonorum aliarumve 
motionum leges numeri adhibeantur, incommutabiles regulas habent, neque 
ullo modo ab hominibus institutas, sed ingeniosorum sagacitate compertas. 
Quae tamen omnia quisquis ita dilexerit, ut jactare se inter imperitos 
velit, et non potius quaerere unde sint vera quae tantummodo vera esse 
persenserit, et unde quaedam non solum vera, sed etiam incommutabilia, 
quae incommutabilia esse [non] comprehenderit: ac sic ab specie corporum 
usque ad humanam mentem perveniens, cum et ipsam mutabilem invenerit, quod 
nunc docta, nunc indocta sit constituta, tamen inter incommutabilem supra 
se
veritatem et mutabilia infra se, caetera ad unius Dei laudem atque dilectionem 
cuncta convertere, a quo cuncta esse cognoscit, doctus videri potest, esse 
autem sapiens, nullo modo. Quamobrem videtur mihi studiosis et ingeniosis 
adolescentibus, et timentibus Deum, beatamque vitam quaerentibus salubriter 
praecipi, ut nullas doctrinas quae praeter Ecclesiam Christi exercentur, 
tanquam ad beatam vitam capessendam, secure sequi audeant: sed eas sobrie 
diligenterque dijudicent, et si quas invenerint ab hominibus institutas 
varias, propter diversam voluntatem instituentium, et ignotas, propter 
suspiciones errantium, maxime si habent etiam cum daemonibus initam societatem, 
per quarumdam significationum
quasi quaedam pacta atque conventa, repudient penitus et detestentur; alienent 
etiam studium [a] superfluis et luxuriosis hominum institutis. Illa vero 
instituta hominum, quae ad societatem conviventium valent, pro ipsa vitae 
hujus necessitate non negligant: in caeteris autem doctrinis quae apud 
gentes inveniuntur, praeter historiam rerum, vel praeteriti temporis vel 
praesentis, ad sensus corporis pertinentium, quibus etiam utilium artium 
corporalium experimenta et conjecturae annumerantur, et praeter rationem 
disputationis et numeri, nihil utile esse arbitror: in quibus omnibus tenendum 
est, NE QUID NIMIS, et maxime in his quae ad corporis sensus pertinentia 
volvuntur temporibus et continentur locis.
          CAPUT CCLXX. Quod utiles disciplinas philosophorum hujus saeculi, 
tanquam divitias de Aegypto exiens, Christianus auferre debeat, velut res 
dominii sui in usum.
Philosophi autem qui vocantur, si qua forte vera et fidei nostrae accommodata 
dixerunt, maxime Platonici, non solum formidanda non sunt, sed ab eis etiam, 
tanquam ab injustis possessoribus, in usum nostrum vindicanda. Sicut enim 
Aegyptii non tantum idola habebant et onera gravia, quae populus Israel 
detestaretur et fugeret, sed etiam vasa atque ornamenta de auro et argento, 
et vestem, quae ille populus exiens de Aegypto sibi potius tanquam ad usum 
meliorem clanculo vindicavit, non auctoritate propria, sed praecepto Dei, 
ipsis Aegyptiis nescienter accommodantibus ea quibus non bene utebantur: 
sic doctrinae omnes gentilium, non solum simulata et superstitiosa
figmenta gravesque sarcinas supervacanei laboris habent, quae unusquisque 
nostrum duce Christo de societate gentilium exiens, debet abominari atque 
vitare, sed etiam liberales disciplinas usui veritatis aptiores, et quaedam 
morum praecepta quae utilissima continent, deque ipso uno Deo colendo nonnulla 
vera 51 inveniuntur apud eos, quod eorum tanquam aurum et argentum, quod 
non ipsi instituerunt, sed de quibusdam quasi metallis divinae providentiae, 
quae ubique infusa est eruerunt, et quo perverse atque injuriose ad obsequia 
daemonum abutuntur, cum ab eorum misera societate sese animo separat, debet 
ab eis auferre Christianus ad usum justum praedicandi Evangelii. Vestem 
quoque illorum, id est hominum quidem instituta, sed tamen accommodata
humanae societati, qua in hac vita carere non possumus, accipere atque 
habere licuerit [licebit] in usum convertenda Christianum. Nam quid aliud 
fecerunt multi boni fideles nostri? Nonne aspicimus quanto auro, et argento, 
et veste suffarcinatus exierit de Aegypto Cyprianus, doctor suavissimus 
et martyr beatissimus? Quanto Lactantius? Quanto Victorinus, Optatius, 
Hilarius? ut de vivis taceam, quanto innumerabiles Graeci? Quod prior ipse 
fidelissimus Dei famulus Moyses fecerat, de quo scriptum est, quod eruditus 
fuerit omni sapientia Aegyptiorum. Quibus omnibus viris superstitiosa gentilium 
consuetudo, et maxime illis temporibus cum Christi decutiens jugum, Christianos 
persequebatur, disciplinas quas
utiles habebat nunquam commodaret, si eas in usum colendi unius Dei, quo 
vanus idolorum cultus scinderetur, conversum iri suspicarentur: sed dederunt 
aurum, et argentum, et vestem suam exeunti de Aegypto populo Dei, nescientes 
quemadmodum illa quae dabant in Christi obsequium redderentur. Illud enim 
in Exodo factum sine dubio figuratum est, ut hoc praesignaret quod sine 
praejudicio alterius, aut paris, aut melioris intelligentiae dixerim. Sed 
hoc modo instructus divinarum Scripturarum studiosus, cum ad eas perscrutandas 
accedere coeperit, illud apostolicum cogitare non cesset: Scientia inflat, 
charitas aedificat. Ita enim sentiet, quamvis de Aegypto dives exeat, tamen 
nisi Pascha egerit, salvum se esse non posse. Pascha autem nostrum immolatus
est Christus; nihilque magis immolatio Christi nos docet, quam illud quod 
ipse clamat tanquam ad eos quos in Aegypto sub Pharaone videt laborare: 
Venite ad me, qui laboratis et onerati estis, et ego vos reficiam. Tollite 
jugum meum super vos, et discite a me quoniam mitis sum, et humilis conde, 
et invenietis requiem animabus vestris: jugum enim meum lene [suave] est, 
et sarcina mea levis est. Quibus nisi mitibus et humilibus corde, quos 
non inflat scientia sed charitas aedificat? Meminerint ergo eorum qui Pascha 
illo tempore per umbrarum imaginaria celebrabant, cum signari postes sanguine 
agni juberentur, hyssopo fuisse signatos: herba haec humilis et mitis est, 
et nihil fortius et penetrabilius ejus radicibus, ut in charitate radicati
et fundati, possemus comprehendere cum omnibus sanctis, quae sit latitudo, 
et longitudo, et altitudo, et profundum, id est crucem Domini. Est etiam 
in hyssopo vis purgatoria, ne, inflante scientia, de divitiis ab Aegypto 
ablatis superbe aliquid pulmo tumidus anhelet: Asperges me, inquit, hyssopo 
et mundabor, lavabis me, et super nivem dealbabor. Auditui meo dabis exsultationem 
et laetitiam. Deinde consequenter annectit, ut ostendat purgationem a superbia 
significari hyssopo: Exsultabunt ossa humiliata. Quanto autem minor est 
auri, argenti vestisque copia, quam de Aegypto secum ille populus abstulit, 
in comparatione divitiarum quas postea Hierosolymae consecutus est, quae 
maxime [in] Salomone rege ostenduntur. Tanta fit cuncta scientia, quae 
quidem est
utilis collecta de libris gentium, si divinarum Scripturarum scientiae 
comparetur. Nam quidquid homo extra didicerit, si noxium est, ibi damnatur; 
si utile est, ibi invenitur; et cum ibi quisque invenerit omnia quae utiliter 
alibi didicerit [didicit], multo abundantius ibi invenietur ea quae nusquam 
omnino alibi, sed in illarum tantummodo Scripturarum mirabili altitudine 
et mirabili humilitate discuntur. Hac igitur instructione praeditum cum 
signa incognita lectorem non impedierint, mitem et humilem corde, subjugatum 
leniter Christo et oneratum sarcina levi, fundatum et radicatum, et aedificatum 
in charitate, quem scientia inflare non possit, accedat ad ambigua signa 
in Scripturis consideranda et discutienda.
          CAPUT CCLXXI. De signis autem ambiguis et distinctionibus, exempli 
gratia, ponit qualiter distinguatur: In principio erat Verbum, et illud 
Apostoli, Quid eligam ignoro; ex libro III de Doctrina Christiana.
Qui eo loco animi est ut per nos instrui valeat, sciat ambiguitatem Scripturae 
aut in verbis propriis esse, aut in translatis: quae genera in secundo 
libro demonstravimus. Sed cum verba propria faciunt ambiguam scripturam, 
primo videndum est ne male distinxerimus aut pronuntiaverimus. Cum ergo 
adhibita intentio incertum esse perviderit quomodo distinguendum aut quomodo 
pronuntiandum sit, consulat regulam fidei quam de Scripturarum planioribus 
locis et Ecclesiae auctoritate percepit: de qua
satis egimus, cum de rebus in libro primo loqueremur. Quod si ambae vel 
etiam omnes, si plures fuerint partes ambiguitatis, secundum fidem sonuerint, 
textus ipse sermonis, a praecedentibus et consequentibus partibus quae 
ambiguitatem illam in medio posuerunt, restat consulendus ut videamus, 
cuinam sententiae, de pluribus quae se ostendunt, ferat suffragium, eamque 
sibi contexi patiatur. Jam nunc exempla considera. Illa haeretica distinctio: 
In principio erat Verbum, et Verbum erat apud Deum, et Deus erat, ut alius 
sit sensus: Verbum hoc erat in principio apud Deum, non vult Deum Verbum 
confiteri. Sed hoc regula fidei refellendum est, qua nobis de Trinitatis 
aequalitate praescribitur, ut dicamus, Et Deus erat Verbum; deinde subjungamus: 
Hocerat
in principio apud Deum. Illa vero distinctionis ambiguitas neutra parte 
resistit fidei, et ideo textu ipso sermonis dijudicanda est, ubi ait Apostolus: 
Et quid eligam ignoro, compellor autem ex duobus: concupiscentiam habens 
dissolvi et esse cum Christo, multo enim magis optimum manere in carne, 
necessarium propter vos: incertum est enim utrum ex duobus, concupiscentiam 
habens, an, compellor autem ex duobus, ut illud adjungatur, Concupiscentiam 
habens dissolvi et esse cum Christo: sed quoniam sequitur, Multo enim magis 
optimum, apparet eum ejus optimi dicere se habere concupiscentiam, ut cum 
ex duobus compellatur, alterius tamen habeat concupiscentiam, alterius 
necessitatem: concupiscentiam scilicet esse cum Christo, necessitatem,
manere in carne, Quae ambiguitas uno consequenti verbo dijudicatur quod 
positum est, Enim; quam particulam qui abstulerunt interpretes, illa potius 
sententia ducti sunt, ut non solum compelli ex duobus, sed etiam duorum 
habere concupiscentiam videretur. Sic ergo distinguendum est: Et quid eligam 
ignoro, compellor autem ex duobus: quam distinctionem sequitur, concupiscentiam 
habens dissolvi et esse cum Christo: et tanquam quareretur quare hujus 
rei potius habeat concupiscentiam: multo enim magis optimum, inquit. Cur 
ergo e duobus compellitur? quia est manendi necessitas quam ita subjecit: 
Manere in carne necessarium propter vos. Ubi autem neque 52 praescripto 
fidei, neque ipsius
sermonis textu ambiguitas explicari potest, nihil obest, secundum quamlibet 
earum quae ostenduntur sententiam distinguere, veluti est illa ad Corinthios: 
Has ergo promissiones habentes, charissimi, mundemus nos ab omni coinquinatione 
carnis et spiritus, perficientes sanctificationem in timore Dei: capite 
nos: nemini nocuimus. Dubium quippe est, utrum mundemus nos ab omni inquinatione 
carnis et spiritus, secundum illam sententiam, ut sit sancta et corpore 
et spiritu; an mundemus nos ab omni coinquinatione carnis, ut alius sit 
sensus, et spiritus perficientes sanctificationem, in timore Dei capite 
nos. Tales igitur distinctionum ambiguitates in potestate legentis sunt.
          CAPUT CCLXXII. De ambiguis pronuntiationibus ponit exempli causa 
quomodo pronuntiandum sit: Quis accusabit adversus electos Dei? ex eodem 
libro.
Quaecunque autem de ambiguis distinctionibus diximus, eadem observanda 
sunt et in ambiguis pronuntiationibus: nam et ipsae, nisi lectoris nimia 
vitientur incuria, aut regulis fidei corriguntur, aut praecedentis vel 
consequentis connexione sermonis, aut si neutrum horum adhibetur ad correctionem, 
nihilominus dubiae remanebunt, ut quolibet modo lector pronuntiaverit, 
non sit in culpa: nisi enim fides revocet qua credimus Dominum non accusaturum 
adversus electos suos, et Christum non condemnaturum electos suos, potest 
illud sic pronuntiari: Quis accusabit adversus electos Dei? ut hanc interrogationem
quasi responsio consequatur: Deus qui justificat; et iterum interrogetur: 
Quis est qui condemnet? et respondeatur: Christus Jesus qui mortuus est. 
Quod credere quia dementissimum est, ita pronuntiabitur, ut praecedat percunctatio, 
sequatur interrogatio. Inter percunctationem autem et interrogationem hoc 
veteres interesse dixerunt, quod ad percunctationem multa responderi possunt, 
ad interrogationem vero aut non, aut etiam. Pronuntiabitur ergo ita, ut, 
post percunctationem qua dicimus: Quis accusabit adversus electos Dei? 
illud quod sequitur sono interrogantis enuntietur: Deus qui justificat? 
ut tacite respondeatur, Non: et item percunctemur: Quis est qui condemnat? 
rursusque interrogemus: Christus Jesus qui mortuus est, magis
autem qui resurrexit, qui est in dextera Dei, qui et interpellat pro nobis? 
ut ubique tacite respondeatur, Non. At vero illo in loco ubi ait: Quid 
ergo dicemus? quia agentes quae non sectabantur justitiam apprehenderint 
justitiam, nisi post percunctationem qua dictum est: Quid ergo dicemus? 
responsio subjiciatur: Quia gentes, quae non sectabantur justitiam, apprehenderunt 
justitiam, textus consequens non cohaerebit. Qualibet autem voce pronuntietur 
illud quod Nathanael dixit: A Nazareth potest aliquid boni esse, sive affirmantis, 
ut illud solum ad interrogationem pertineat, quod ait, A Nazareth? sive 
totum cum dubitatione interrogantis, non video quomodo discernatur: uterque 
autem sensus fidem non impedit.
Est etiam ambiguitas in sono dubio syllabarum, et haec utique ad pronuntiationem 
pertinens: nam quod scriptum est, non est absconditum a te os meum, quod 
fecisti in abscondito, non elucet legenti utrum correpta os littera pronuntiet, 
an producta. Si enim corripiat, ab eo quod sunt ossa, si autem producat, 
ab eo quod sunt ora intelligitur numerus singularis. Sed talia linguae 
praecedentis inspectione judicantur. Nam in Graeco non στόμα sed ὀστέον 
positum est. Unde plerumque loquendi consuetudo vulgaris utilior est significandis 
rebus, quam integritas litterata. Mallem quippe cum barbarismo dici: Non 
est absconditum a te ossum meum, quam ut ideo esset minus apertum, quia 
magis Latinum est. Sed aliquando dubius syllabae sonus, etiam vicino verbo 
ad eamdem sententiam
pertinente dijudicatur; sicuti est illud Apostoli: Quae praedico vobis 
sicut praedixi, quoniam qui talia agunt regnum Dei non possidebunt. Si 
tantummodo dixisset, quae praedico vobis, neque subjunxisset, sicut praedixi, 
non nisi ad codicem praecedentis linguae recurrendum esset, ut cognosceremus, 
utrum in eo quod dixit, praedico, producenda an corripienda esset syllaba 
media: nunc autem manifestum est producendam esse, non enim ait sicut praedicavi, 
sed, sicut praedixi. Non solum autem istae, sed etiam illae ambiguitates 
quae non ad distinctionem vel ad pronuntiationem pertinent, similiter considerandae 
sunt: qualis illa est ad Thessalonicenses: Propterea consolati sumus fratres 
in vobis. Dubium [est] enim utrum, o fratres, an, hos
fratres. Neutrum autem horum est contra fidem, sed Graeca lingua hos casus 
pares non habet, et ideo illa inspecta renuntiatur vocativus, id est, o 
fratres. Quod si voluisset interpres dicere: Propterea consolationem habuimus, 
fratres, in vobis, minus servitum esset verbis, sed minus de sententia 
dubitaretur, aut certe si adderetur, nostri, nemo enim fere ambigeret vocativum 
casum esse, cum audiret: Propterea consolati sumus fratres nostri in vobis; 
sed jam hoc periculosius permittitur. Ita factum est in illa ad Corinthios, 
cum ait Apostolus: Quotidie morior per vestram gloriam, fratres, quam habeo 
in Christo Jesu. Ait enim quidam interpres: Quotidie morior, per vestram 
juro gloriam; quia in Graeco vox jurantis νὴ manifesta est, sine ambiguo 
sono.
Rarissime igitur et difficillime inveniri potest ambiguitas in propriis 
verbis, quantum ad libros divinarum Scripturarum spectat, quam non aut 
circumstantia ipsa sermonis qua cognoscitur scriptorum intentio, aut interpretum 
collatio, aut praecedentis linguae solvat inspectio.
          CAPUT CCLXXIII. De ambiguitatibus verborum translatorum, in quibus 
cavendum praemonet ne figurata locutio ad litteram accipiatur; ex eodem 
libro.
Sed verborum translatorum ambiguitates, de quibus deinceps loquendum est, 
non mediocrem curam industriamque desiderant: nam in principio cavendum 
est ne figuratam locutionem ad litteram accipias,
et ad hoc enim pertinet quod ait Apostolus: Littera occidit, spiritus autem 
vivificat. Cum enim figurate dictum sic accipitur tanquam proprie dictum 
sit carnaliter sapitur. Neque ulla mors animae congruentius appellatur, 
quam cum id etiam quod in ea bestiis antecellit, hoc est intelligentia, 
carni subjicitur, sequendo litteram. Qui enim sequitur litteram, translata 
verba sicut propria tenet, neque illud quod proprio verbo significatur, 
refert ad aliam significationem: sed si sabbatum audierit, verbi gratia, 
non intelligit nisi unum diem de septem qui continuo volumine repetuntur. 
Et cum audierit sacrificium, non excedit cogitatione illud quod fieri de 
victimis pecorum terrenisque fructibus solet. Ea demum est miserabilis 
animae servitus, signa pro rebus accipere,
et supra creaturam corpoream oculum mentis ad hauriendum aeternum lumen 
levare non posse: quae tamen servitus in Judaeo populo longe a caeterarum 
gentium more distabat, quandoquidem rebus temporalibus ita subjugati erant, 
ut unus 53 eis in omnibus commendaretur Deus; et quanquam signa rerum spiritalium 
pro ipsis rebus observarent, nescientes quo referuntur, id tamen insitum 
habebant, quod tali servitute uni omnium quem non videbant placerent Deo, 
quam custodiam, tanquam sub paedagogo parvulorum fuisse, scribit Apostolus. 
Et ideo qui talibus signis pertinaciter inhaeserunt, contemnentem ista 
Dominum, cum jam tempus revelationis eorum venisset, ferre non potuerunt; 
atque inde calumnias quod sabbato curaret moliti sunt principes
eorum, populusque, signis illis tanquam rebus astrictus, non credebat Deum 
esse vel a Deo venisse qui ea sicut Judaeis observabantur nollet attendere. 
Sed qui crediderunt, ex quibus facta est prima Ecclesia Hierosolymitana, 
satis ostenderunt, quanta utilitas fuerit eo modo sub paedagogo custodiri, 
ut signa quae temporaliter imposita erant, servientibus ad unius Dei cultum, 
qui fecit coelum et terram, opinionem observantium religarent.
          CAPUT CCLXXIV. Hunc modum praefigit inveniendae locutionis propriane 
an figurata sit, ut quidquid in Scripturis saevum aut quasi flagitiosum 
ex persona Dei vel sanctorum imperitis videtur, sine dubio figuratum intelligatur; 
ex eodem libro.
Demonstrandus est igitur prius modus inveniendae
locutionis propriane an figurata sit: et iste omnino modus est, ut quidquid 
in sermone divino, neque ad morum honestatem, neque ad fidei veritatem 
proprie referri potest, figuratum esse cognoscas. Morum honestas, ad diligendum 
Deum et proximum, fidei veritas ad cognoscendum Deum et proximum pertinet: 
spes autem sua cuique est in conscientia propria, quemadmodum se sentit 
ad dilectionem Dei et proximi cognitionemque proficere. De quibus omnibus 
primo libro dictum est. Sed quoniam proclive est humanum genus non ex momentis 
ipsius libidinis, sed potius suae consuetudinis aestimare peccata, fit 
plerumque, ut quisque hominum ea tantum culpanda arbitretur, quae suae 
religionis et temporis homines
vituperare atque damnare consueverunt; et ea tantum probanda atque laudanda 
quae consuetudo eorum cum quibus vivit admittit: eoque contingit, ut si 
quid Scriptura vel praeceperit quod abhorret a consuetudine audientium, 
vel quod non abhorret culpaverit, si animum eorum jam verbi junxit auctoritas, 
figuratam locutionem putent. Non autem praecipit Scriptura nisi charitatem, 
nec culpat nisi cupiditatem, et eo modo informat mores hominum. Item si 
animum praeoccupavit alicujus erroris opinio, quidquid aliter asseruerit 
Scriptura, figuratum homines arbitrantur; non autem asserit nisi catholicam 
fidem, rebus praeteritis, et futuris, et praesentibus: Praeteritorum narratio 
est, futurorum praenuntiatio, praesentium demonstratio. Sed omnia haec 
ad eamdem charitatem nutriendam atque roborandam, et cupiditatem
vincendam atque exstinguendam valent: charitatem voco motum animi ad fruendum 
Deo propter ipsum, et se proximo propter atque Deum; cupiditatem autem, 
motum animi ad fruendum se et proximo, et quolibet corpore, non propter 
Deum. Quod [autem] agit indomita cupiditas ad corrumpendum animum et corpus 
suum, flagitium vocatur; quod autem agit ut alteri noceat, facinus dicitur, 
et haec sunt duo genera omnium peccatorum, sed flagitia priora sunt. Quae 
cum exinaniverint animum, et ad quamdam egestatem perduxerint, in facinora 
transilitur [prosilitur], quo removeantur impedimento flagitiorum, aut 
adjumenta quaerantur. Item quod agit charitas quo sibi prosit, utilitas 
est, quod autem agit ut prosit proximo, beneficentia nominatur:
et hic praecedit utilitas, quia nemo potest ex eo quod non habet prodesse 
alteri. Quanto autem magis regnum cupiditatis destruitur, tanto charitatis 
augetur. Quidquid ergo asperum et quasi saevum facto dictuque in sanctis 
Scripturis legitur ex persona Dei vel sanctorum ejus, ad cupiditatis regnum 
destruendum valet. Quod si perspicue sonat, non est ad aliud referendum 
quasi figurate dictum sit, sicuti est illud Apostoli: Thesaurizas tibi 
iram in die irae et revelationis justi judicii Dei, qui reddet unicuique 
secundum opera sua: his quidem qui secundum sustinentiam boni operis, gloriam, 
et honorem, et incorruptionem quaerunt, vitam aeternam: his autem qui ex 
contentione sunt, et diffidunt veritati, credunt autem iniquitati, ira, 
et indignatio. Tribulatio et
angustia in omnem animam hominis operantis malum, Judaei primum et Graeci. 
Sed hoc ad eos, cum quibus evertitur ipsa cupiditas qui eam vincere voluerunt. 
Cum autem in homine cui dominabuntur regna cupiditatis subvertuntur, illa 
est aperta locutio: Qui autem Jesu Christi sunt, carnem [suam] crucifixerunt 
cum passionibus [vitiis] et concupiscentiis; nisi quia et hic quaedam verba 
translata tractantur, sicuti est, ira Dei, et, crucifixerunt: sed non tam 
multa sunt, vel ita posita ut obtegant sensum et allegoriam vel aenigma 
faciant, quam proprie figuratam locutionem voco. Quod autem Hieremiae dicitur: 
Ecce constitui te hodie super gentes et regna, ut evellas, et destruas, 
et disperdas, et dissipes; non
dubium quin figurata locutio tota sit ad eum finem referenda quem diximus. 
Quae autem quasi flagitiosa imperitis videntur, sive tantum dicta, sive 
etiam facta sunt, vel ex Dei persona, vel ex hominum quorum nobis sanctitas 
commendatur, tota figurata sunt, quorum ad charitatis pastum enucleanda 
secreta sunt. Quisquis autem rebus praetereuntibus restrictius utitur quam 
sese habent mores eorum cum quibus vivit, aut temperans aut superstitiosus 
est. Quisquis vero sic eis utitur, ut metas consuetudinis bonorum inter 
quos versatur, excedat, aut aliquid significat, aut flagitiosus est. In 
omnibus enim talibus non usus rerum, sed libido [utentis] in culpa est. 
Neque ullo modo quisquam sobrius crediderit Domini pedes ita unguento pretioso 
a muliere perfusos, ut luxuriosorum
et nequam hominum solent, quorum talia convivia detestamur: odor enim bonus 
fama bona est, quam quisque bonae vitae operibus habuerit, dum vestigia 
Christi sequitur, quasi pedes ejus pretiosissimo odore perfundit. Ita quod 
in aliis personis plerumque flagitium est, in divina vel prophetica persona, 
magnae cujusdam rei signum est. Alia est quippe in perditis moribus, alia 
in Oseae prophetae vaticinatione conjunctio meretricis: nec si flagitiose 
in conviviis temulentorum et lascivorum nudantur corpora, propterea in 
balneo nudum esse flagitium est.
          CAPUT CCLXXV. De sententia generalis justitiae: Quod tibi fieri 
non vis alii ne feceris, quae ad geminae dilectionis relata mandatum, omnia 
flagitia facinoraque depellit.
Varietate innumerabilium consuetudinum commoti, quidam dormientes, ut ita 
dicam, qui neque alto somno stultitiae sopiebantur, nec in sapientiae lucem 
poterant evigilare, putaverunt nullam esse justitiam per seipsam, sed unicuique 
genti consuetudinem suam justam videri. [Quae cum sit diversa omnibus gentibus, 
debeat autem incommutabilis manere justitia, fieri manifestum nullam usquam 
esse justitiam]. Non intellexerunt, ne multa commemorem, quod tibi fieri 
non vis, alii ne feceris, nullo modo posse ulla eorum Gentili diversitate 
variari. Quae sententia cum refertur ad dilectionem Dei, omnia flagitia 
moriuntur; cum ad proximi, 54 omnia facinora. Nemo enim vult corrumpi habitaculum
suum, non ergo debet corrumpere habitaculum Dei, seipsum scilicet; et nemo 
vult sibi a quoquam noceri, nec ipse igitur cuiquam nocnerit: sic eversa 
tyrannide cupiditatis, charitas regnat, justissimis legibus dilectionis 
Dei, propter Deum, sui et proximi, propter Deum.
          CAPUT CCLXXVI. Item de figuratis locutionibus non intellectis, 
tandiu versandis, quandiu ad regnum charitatis interpretatio perducatur.
Servabitur ergo in locutionibus figuratis regula hujusmodi, ut tandiu versetur 
diligenti consideratione quod legitur, donec ad regnum charitatis interpretatio 
perducatur: si autem hoc jam proprie sonat, nulla putetur figurata locutio. 
Si praeceptiva
locutio est, aut flagitium aut facinus vetans, aut utilitatem aut beneficentiam 
jubens, non est figurata; si autem flagitium aut facinus videtur jubere, 
aut utilitatem et beneficentiam vetare, figurata est. Nisi manducaveritis, 
inquit, carnem Filii hominis, et sanguinem biberitis, non habebitis vitam 
in vobis. Facinus vel flagitium videtur jubere: figura ergo est, praecipiens 
passionem [passioni] Domini esse communicandum, et suaviter atque utiliter 
recondendum in memoria quod pro nobis caro ei crucifixa et vulnerata sit. 
Ait Scriptura: Si esurierit inimicus tuus, ciba illum; si sitit, potum 
da illi: hic nullo dubitante beneficentiam praecipit; sed quod sequitur: 
Hoc enim faciens, carbones ignis congeres super caput ejus, malevolentiae 
facinus putes juberi.
Ne igitur dubitaveris figurate dictum, et cum possit dupliciter interpretari, 
uno modo ad nocendum, altero ad praestandum, ad beneficentiam te potius 
charitas revocet, ut intelligas carbones ignis esse urentes poenitentiae 
gemitus, quibus superbia sanatur ejus qui dolet se inimicum fuisse hominis 
a quo ejus miseriae subvenitur. Item cum ait Dominus: Qui amat animam suam, 
perdet eam; non utilitatem vetare putandus est, qua debet quisque conservare 
animam suam, sed figurate dictum, perdet animam, id est perimat atque amittat 
usum ejus quem nunc habet, perversum scilicet atque praeposterum, quo inclinatur 
temporalibus, ut aeterna non quaerat. Scriptum est: Da misericordi, et 
ne suscipias peccatorem; posterior pars hujus sententiae videtur vetare
beneficentiam; ait enim: Ne suscipias peccatorem; intelligas ergo peccatorem 
figurate positum pro peccato, ut peccatum ejus non suscipias.
          CAPUT CCLXXVII. Quod scire debeamus in observationibus intelligendarum 
Scripturarum alia communiter praecipi, alia singulis quibusque generibus 
personarum, ut est illud: Trade filiam, et similia; ex eodem libro.
Saepe autem accidit ut quisquis in meliore gradu spiritalis vitae vel est, 
vel esse se putat, figurate dicta esse arbitretur quae inferioribus gradibus 
praecipiuntur, ut, verbi gratia, si caelibem amplexus est vitam, et se 
castravit propter regnum coelorum, quidquid de uxore diligenda et regenda 
sancti libri praecipiunt, non proprie, sed translate accipi oportere contendat: 
et quisquis statuit servare innuptam virginem
suam, tanquam figuratam locutionem, sententiam conetur interpretari qua 
dictum est: Trade filiam, et grande opus perfeceris. Erit igitur etiam 
hoc in observationibus intelligendarum Scripturarum, ut sciamus alia omnibus 
communiter praecipi, alia singulis quibusque generibus personarum: ut non 
solum ad universum statum valetudinis, sed etiam ad suam cujusque membri 
propriam infirmitatem medicina perveniat. In suo quippe genere curandum 
est quod ad melius genus non potest erigi.
          CAPUT CCLXXVIII. Quod una eademque res per similitudinem et in 
bonam partem possit accipi et in malam; ex libro eodem.
Sed quoniam multis modis res similes apparent,
non putemus esse praescriptum ut, quod in aliquo loco res aliqua per similitudinem 
significaverit, hoc eam semper significare credamus: nam et in vituperatione 
posuit fermentum Dominus, cum diceret: Cavete a fermento Pharisaeorum; 
et in laude cum diceret: Simile est regnum coelorum mulieri quae abscondit 
fermentum in tribus mensuris farinae, donec totum fermentaretur. Hujus 
igitur varietatis observatio duas habet formas: sic enim aliud atque aliud 
res quaeque significant, ut aut contraria, aut tantummodo diversa significent: 
contraria scilicet, cum alias in bono, alias in malo res eadem per similitudinem 
ponitur, sicut hoc est quod de fermento supra diximus. Tale est etiam quod 
leo significat Christum ubi dicitur: Vicit leo de tribu Juda; significat
diabolum, ubi scriptum est: Adversarius vester diabolus, tanquam leo rugiens 
circuit, quaerens quem devoret. Ita serpens in bono est: Estote astuti 
ut serpentes; in malo autem: Serpens Evam seduxit in astutia sua. In bono 
panis: Ego sum panis vivus, qui de coelo descendi; in malo [autem] panis: 
Panes occultos libenter edite. Sic et alia plurima, et haec quidem quae 
commemoravi minime dubiam significationem gerunt, quia exempli gratia commemorari 
non nisi manifesta debuerunt. Sunt autem quae incertum sit in quam partem 
accipi debeant, sicut: Calix in manu Domini vini meri plenus est mixto. 
Incertum est enim utrum iram Dei significet, non usque ad novissimam poenam, 
id est usque ad fecem, an potius gratiam Scripturarum a Judaeis ad gentes
transeuntem, quia inclinavit ex hoc in hoc, remanentibus apud Judaeos observationibus 
quas carnaliter sapiunt, quia fex ejus non est exinanita.
          CAPUT CCLXXIX. De rebus quae non in contraria, sed tantum in 
diversa significatione ponuntur, ex eodem libro III.
Cum vero res eadem non in contraria, sed tantum in diversa significatione 
ponitur, illud est in exemplum quod aquam et populum significat, sicut 
in Apocalypsi legimus, et Spiritum sanctum, unde est illud: Flumina aquae 
vivae fiuent de ventre ejus: et si quid aliud atque aliud pro locis in 
quibus ponitur aqua significare intelligitur: sic et aliae res, non singulae, 
sed unaquaeque earum, non solum duo aliqua
diversa, sed etiam nonnunquam multa significat, pro loco sententiae, sicut 
posita reperitur. Ubi autem apertius ponuntur, ibi discendum est, quomodo 
locis intelligantur obscuris. Neque enim melius potest intelligi quod dictum 
est Deo: Apprehende arma et scutum, et exsurge in adjutorium mihi, quam 
ex loco illo ubi legitur: Domine, ut scuto bonae voluntatis tuae coronasti 
nos. Nec tamen ita ut jam ubicunque scutum pro aliquo munimento positum 
legerimus, non accipiamus nisi bonam voluntatem Dei. Dictum est enim, Et 
scutum fidei, in quo possitis, inquit, omnes sagittas maligni ignitas exstinguere. 
Nec rursus ideo debemus in armis hujuscemodi spiritalibus scuto tantummodo 
fidem tribuere, cum alio loco
etiam lorica dicta sit fidei: Induti, inquit, loricam fidei et charitatis. 
Quando autem ex eisdem Scripturae verbis, non 55 unum aliquid, sed duo 
vel plura sentiuntur, etiam si latet quid senserit ille qui scripsit, nihil 
periclitandum est, si quodlibet eorum congruere veritati ex aliis locis 
sanctarum Scripturarum doceri potest. Id tamen eo conante qui divina scrutatur 
eloquia, ut ad voluntatem perveniatur auctoris per quem Scripturam illam 
sanctus operatus est Spiritus: sive hoc assequatur, sive aliam sententiam 
de illis verbis quae fidei recte non refragatur, exculpat, testimonium 
habens a quocunque alio loco divinorum eloquiorum. Ille quippe auctor, 
in eisdem verbis quae intelligere volumus, et ipsam sententiam forsitan 
vidit, et certe Dei Spiritus, qui per eum operatus est, et etiam
ipsam occursuram lectori vel auditori sine dubitatione praevidit, imo ut 
occurreret, quia et ipsa est veritate subnixa, providit. Nam quid in divinis 
eloquiis largius et uberius potuit divinitus provideri, quam ut eadem verba 
pluribus intelligantur modis, quos alia non minus divina contestantia faciant 
approbari? Ubi autem talis sensus eruitur cujus incertum certis sanctarum 
Scripturarum testimoniis non possit aperiri, restat ut ratione reddita 
manifestius appareat, etiamsi ille cujus verba intelligere quaerimus, eum 
forte non sensit. Sed haec consuetudo periculosa est; per Scripturas enim 
divinas multo tutius ambulatur, quas verbis translatis opacatas cum scrutari 
volumus, aut hoc inde exeat quod non habeat controversiam, aut si habet, 
ex eadem Scriptura ubicunque
inventis atque adhibitis testibus terminetur.
          CAPUT CCLXXX. De modis locutionum, quorum cognitionem necessariam 
dicit Scripturarum obscuritatibus dissolvendis, ex eodem libro.
Sciant autem litterati, modis omnibus locutionis, quos grammatici Graeco 
nomine Τρόπους vocant, auctores nostros usos fuisse multiplicius atque 
copiosius quam possunt existimare vel credere qui nesciunt eos et in aliis 
ista didicerunt. Quos tamen tropos qui noverunt, agnoscunt litteris sanctis 
eorumque scientia ad eas intelligendas aliquantum adjuvantur. Sed hic eos 
ignaris tradere non decet, ne artem grammaticam docere videamur: extra 
sane ut discantur admoneo, quamvis jam superius id admonuerim,
id est in secundo libro ubi de linguarum necessaria cognitione disserui; 
nam litterae a quibus ipsa grammatica nomen accepit ( γραμματά enim Graeci 
litteras vocant) signa utique sunt sonorum, ad articulatam vocem qua loquimur 
pertinentium. Istorum autem troporum non solum exempla, sicut omnium, sed 
quorumdam etiam nomina in divinis libris leguntur, sicut ἀλληγορία, αἴνιγμα, 
παραβολή. Quamvis pene omnes hi tropi qui liberali dicuntur arte cognosci, 
etiam in eorum reperiantur loquelis qui nullos grammaticos audierunt, et 
eo quo vulgus utitur sermone contenti sunt. Quis enim non dicit sic floreas? 
quorum [qui] tropus μεταφορά vocatur. Quis non dicit piscinam, etiam quae 
non habet pisces,
nec facta est propter pisces, et tamen a piscibus nomen accepit? qui tropus 
καταχρήσις, dicitur. Longum est isto modo caeteros persequi, nam usque 
ad illos pervenit vulgi locutio. Qui propterea mirabiliores sunt, quia 
contra quam dicitur significant; sicuti est quae appellatur εἰρωνεία vel 
ἀντίφρασις Sed ironia pronuntiatione indicat quid velit intelligi, ut cum 
dicimus homini mala facienti: Res bonas facis. Antiphrasis vero [ut] contraria 
significet, non voce pronuntiantis efficitur, sed aut verba sua habet quorum 
origo econtrario est, sicut appellatur lucus quod minime luceat, aut consuevit 
aliquid ita dici, quamvis dicatur etiam non econtrario, velut cum quaerimus 
accipere etiam quod ibi non est, et respondetur nobis, abundat: aut adjunctis 
verbis facimus ut a contrario
intelligatur quod loquimur; velut si dicamus: Cave illum quia bonus homo 
est. Et quis talia non dicit indoctus, nec omnino sciens qui sint vel quid 
vocentur hi tropi? quorum cognitio propterea Scripturarum ambiguitatibus 
dissolvendis est necessaria, [quia] cum sensus ad proprietatem verborum 
si accipiatur absurdus est, quaerendum est utique, ne forte illo vel illo 
tropo dictum sit, quod non intelligimus, et sic pleraque inventa sunt quae 
latebant.
          CAPUT CCLXXXI. De septem Tyconii regulis, quibus ad intelligendas 
Scripturas studiosos dicit plurimum adjuvari; ex libro III de Doctrina 
Christiana.
Prima de Domino et ejus corpore est, in qua scientes aliquando capitis 
et corporis, id est Christi et Ecclesiae unam personam nobis intimari (neque
enim frustra dictum est fidelibus: Ergo Abrahae semen estis, cum sit unum 
semen Abrahae quod est Christus), non haesitemus quando a capite ad corpus, 
vel a corpore transitur ad caput, et tamen non receditur ab una eademque 
persona. Una enim persona loquitur, dicens: Sicut sponso imposuit mihi 
mitram, et sicut sponsam ornavit me ornamento; et tamen quid horum duorum 
capiti, quid corpori, id est quid Christo, quid Ecclesiae conveniat utique 
intelligendum est. Secunda est de Domini corpore bipartito, quod quidem 
non ita debuit appellari; non enim revera Domini corpus est quod cum illo 
non erit in aeternum, sed dicendum fuit de Domini corpore vero atque permixto, 
aut vero atque simulato, vel quidquid aliud; quia
non solum in aeternum, verum etiam nunc hypocritae non cum illo esse dicendi 
sunt, quamvis in ejus esse videantur Ecclesia. Unde poterat ista regula 
et sic appellari, ut diceretur, de permixta Ecclesia. Quae regula lectorem 
vigilantem requirit, quando Scriptura cum ad alios jam loquatur, tanquam 
ad eos ipsos ad quos loquebatur videtur loqui, vel de ipsis, cum de aliis 
jam loquatur; tanquam unum sit utrorumque corpus, propter temporariam commixtionem 
et communionem sacramentorum. Ad hoc pertinet in Canticis canticorum: Fusca 
sum et speciosa ut tabernacula Cedar; et, Speciosa sum, inquit, ut pelles 
Salomonis. Non enim ait, Fusca fui ut tabernacula Cedar, et speciosa sum 
ut pelles Salomanis; sed utrumque
se esse dixit, propter temporalem unitatem, intra una retia piscium bonorum 
et malorum; tabernacula enim Cedar ad Ismaelem pertinent, qui non erit 
haeres cum filioliberae. Itaque, cum de bona parte dicat Deus: Ducam caecos 
in viam quam non noverunt, et semitas quas non noverunt calcabunt, et faciam 
illis tenebras ad [in] lucem, et prava in directum; haec verba, faciam 
et non derelinquam eos, mox de alia parte quae male permixta est dicit: 
Ipsi autem conversi sunt retro, quamvis alii jam significentur his verbis. 
Sed quoniam nunc in uno sunt, tanquam de ipsis loquitur de quibus loquebatur; 
non tamen semper in uno erunt: ipse est quippe ille servus commemoratus 
in Evangelio, cujus Dominus cum venerit dividet eum, et partem ejus cum 
hypocritis ponet. Tertia regula est
de promissis et lege, quae alio modo dici potest de spiritu et littera, 
sicut eam nos appellavimus, cum de hac re librum scriberemus. Potest etiam 
sic dici: De gratia et mandato. Haec autem magis mihi videtur magna quaestio 
quam regula, quae solvendis quaestionibus adhibenda est, quam non intelligentes 
Pelagiani, vel condiderunt suam haeresim, vel hauserunt [auxerunt]. Laboravit 
in ea disserenda Tychonius bene, sed non plene. Disputans enim 56 de fide 
et operibus, opera nobis [dixit] a Deo dari merito fidei, ipsam vero fidem 
sic esse a nobis, ut nobis non sit a Deo; nec attendit Apostolum dicentem: 
Pax fratribus, et charitas cum fide a Deo Patre et Domino nostro Jesu Christo: 
sed non erat expertus hanc haeresim quae pro [nostro] tempore
exorta, multum nos, ut gratiam Dei quae per Dominum nostrum Jesum Christum 
est adversus eum defenderemus, exercuit, et secundum id quod ait Apostolus: 
Oportet haereses esse, ut probati manifeste fiant in vobis, multo vigilantiores 
diligentioresque reddidit, ut adverteremus in Scripturis sanctis quod istum 
Tychonium minus attentum minusque sine hoste sollicitum fugit, etiam ipsam 
scilicet fidem donum esse illius qui ejus mensuram unicuique partitur. 
Ex qua sententia quibusdam dictum est: Vobis donatum est pro Christo, non 
solum ut credatis in eum, verum etiam ut patiamini pro eo. Unde quis dubitet 
utrumque esse Dei donum, qui fideliter atque intelligenter audit utrumque 
donatum? Plura sunt et alia testimonia quibus id ostenditur, sed hoc nunc 
non
agimus, alibi autem atque alibi saepissime ista egimus. Quarta Tyconii 
regula est de Specie et Genere: sic enim eam vocat, volens intelligi speciem 
partem, genus autem totum, cujus ea pars est quam nuncupat speciem, sicut 
unaquaeque civitas pars est utique universitatis gentium: hanc ille vocat 
speciem, genus autem omnes gentes: neque hic ea discernendi subtilitas 
adhibenda est quae a dialecticis traditur, qui inter partem et speciem 
quid intersit acutissime disputant. Eadem ratio est si, non de unaquaque 
civitate, sed de unaquaque provincia, vel gente, vel regione, tale aliquid 
in divinis reperiatur eloquiis. Non solum enim, verbi gratia, de Jerusalem 
vel de aliqua gentium civitate, sive Tyro, sive
Babylonia, sive alia quaelibet dicitur aliquid in Scripturis sanctis quod 
modum ejus excedat, et conveniat potius omnibus gentibus: verum etiam de 
Judaea, de Aegypto, de Assyria, et quacunque alia gente in qua sunt plurimae 
civitates, non tamen totus orbis, sed pars ejus est, dicitur quod transeat 
ejus modum, et congruat potius universo, cujus haec pars est; vel, sicuti 
iste appellat, generi cujus haec species [est]. Unde et in notitiam vulgi 
verba ista venerunt, ut etiam idiotae intelligant quid specialiter, quid 
generaliter in quocunque praecepto imperiali sit constitutum. Fit hoc etiam 
de hominibus, sicut ea quae de Salomone dicuntur excedunt ejus modum, et 
potius ad Christum vel Ecclesiam, cujus ille pars est, relata clarescunt. 
Nec specie semper exceditur:
saepe enim talia dicuntur quae [vel] ei quoque, vel ei fortasse tantummodo 
apertissime congruant; sed cum ab specie transitur ad genus, quasi adhuc 
de specie loquente Scriptura, ibi vigilare debet lectoris intentio, ne 
quaerat in specie quod in genere potest melius et certius invenire. Facile 
est quippe illud quod ait propheta Ezechiel: Domus Israel habitavit in 
terra, et polluerunt illam in via sua, et in idolis suis, et peccatis suis: 
secundum immunditiam menstruatae facta est via eorum ante faciem meam, 
et effudi iram meam super eos, et dispersi illos inter nationes, et ventilavi 
eos in regiones secundum vias eorum, et secundum peccata eorum judicavi 
eos; facile est (inquam) hoc intelligere de illa domo Israel, de qua dicit 
Apostolus: Videte Israel secundum
carnem; quia haec omnia carnalis populus Israel et fecit et passus est; 
alia etiam quae sequuntur eidem intelliguntur populo convenire: sed cum 
coeperit dicere: Et sanctificabo nomen meum sanctum illud magnum, quod 
pollutum est inter nationes, quod polluistis in medio earum, et scient 
gentes, quoniam ego sum Dominus: jam intentus debet esse qui legit quemadmodum 
species excedatur, et adjungatur genus; sequitur enim et dicit: Dum sanctificabor 
in vobis ante oculos eorum, et accipiam vos de gentibus, et congregabo 
vos ex omnibus terris, et inducam vos in terram vestram, et aspergam vos 
aqua munda, et mundabimini ab omnibus simulacris vestris, et mundabo vos, 
et dabo vobis cor novum, et spiritum novum dabo in vos, et auferam cor 
lapideum
de carne vestra, et dabo vobis cor carneum, et Spiritum meum dabo in vos, 
et faciam ut in justitiis meis ambuletis, et judicia mea custodiatis et 
faciatis, et habitabitis in terra quam dedi patribus vestris, et eritis 
mihi in populum, et ego ero vobis in Deum, et mundabo vos ex omnibus immunditiis 
vestris, Hoc de Novo Testamento esse prophetatum, ad quod pertinet non 
solum una gens illa in reliquiis suis, de quibus alibi scriptum est: Si 
fuerit numerus filiorum Israel sicut arena maris, reliquiae salvae fiant; 
verum etiam caeterae gentes quae promissae sunt patribus eorum, qui etiam 
nostri sunt, non ambigit quisquis intuetur, et lavacrum regenerationis 
hic [hinc] esse promissum, quod nunc videmus omnibus
gentibus redditum, et illud quod ait Apostolus, cum Testamenti Novi gratiam 
commendaret, ut in comparatione Veteris emineret: Epistola nostra vos estis, 
scripta non atramento, sed Spiritu Dei vivi, non in tabulis lapideis, sed 
in tabulis cordis carnalibus, hinc esse respicit et perspicit ductum [dictum], 
ubi iste propheta dicit: Dabo vobis cor novum et spiritum novum dabo in 
vos, et auferam cor lapideum de carne vestra, et dabo vobis cor carneum. 
Unde ait Apostolus: Tabulis cordis carnalibus; cor quippe carneum a corde 
lapideo voluit vita sentiente discerni, et per vitam sentientem significavit 
intelligentem: sic fit Israel spiritalis, non unius gentis, sed omnium 
quae promissae sunt patribus in eorum semine quod est Christus. Hic ergo 
Israel spiritalis ab illo Israel carnali qui est unius gentis novitate 
gratiae,
non nobilitate patriae, et mente, non gente, distinguitur, sed altitudo 
prophetica, dum de illo vel ad illum loquitur, latenter transit ad hunc; 
et cum jam de isto vel ad istum loquatur, adhuc de illo vel ad illum videtur 
loqui, non intellectum Scripturarum nobis quasi hostiliter invidens, sed 
exercens medicinaliter [cor] nostrum. Unde et illud quod ait, Et inducam 
vos in terram vestram, et paulo post, tanquam id ipsum repetens, Et habitabitis, 
inquit, in terra quam dedi patribus vestris, non carnaliter, sicut carnalis 
Israel, sed spiritaliter, sicut spiritalis Israel, debemus accipere. Ecclesia 
quippe sine macula et ruga, ex omnibus gentibus congregata, atque in aeternum 
regnatura cum Christo, ipsa est terra beatorum, terra viventium, ipsa intelligenda
est patribus data, quando eis certa et immutabili Dei voluntate promissa 
est: quoniam ipsa promissionis vel praedestinationis firmitate jam data 
est, quae danda suo tempore a patribus credita est, sicut Dei ipsa gratia 
quae sanctis datur scribens ad Timotheum Apostolus ait: Non secundum opera 
nostra, sed secundum suum propositum et gratiam quae data est nobis in 
Christo Jesu, ante saecula aeterna, manifestata autem nunc per adventum 
Salvatoris nostri. Datam dixit gratiam, quando nec erant adhuc quibus daretur, 
quoniam in dispositione ac praedestinatione Dei jam factum erat quod suo 
tempore futurum erat, quod esse dicit manifestatum. Quamvis haec possint 
intelligi et de terra futuri saeculi, quando erit coelum novum et terra 
nova, in qua injusti habitare
non poterunt. Et ideo recte dicitur piis quod ipsa sit terra eorum, quae 
ulla ex parte non erit impiorum, quia et ipsa similiter data est, quando 
danda firmata est. Quintam Tychonius regulam ponit, quam de Temporibus 
appellat, qua regula plerumque inveniri vel conjici possit latens in Scripturis 
sanctis quantitas temporum. Duobus autem modis vigere dicit hanc 57 regulam, 
aut tropo συνεκδοχῇ aut legitimis numeris: tropo [tropus] synecdoche aut 
a parte totum aut a toto partem facit intelligi, sicut unus evangelista 
post dies octo factum dicit quod alius post dies sex, quando in monte, 
discipulis tantum tribus praesentibus, facies Domini fulsit ut sol, et 
vestimenta ejus ut nix: utrumque enim verum
esse non posset quod de numero dierum dictum est, nisi ille qui dixit Post 
dies octo, intelligatur partem novissimam diei ex quo id Christus praedixit 
futurum, et partem primam diei quo id ostendit impletum, pro totis diebus 
duobus atque integris posuisse; is vero qui dixit Post dies sex, integros 
omnes et totos, sed solos medios computasse. Hoc modo locutionis quo significatur 
a parte totum, etiam illa de resurrectione Christi solvitur quaestio: pars 
enim novissima diei, quo passus est, nisi pro toto die accipiatur, id est 
adjuncta etiam nocte praeterita, et nox in cujus parte ultima resurrexit; 
nisi totus dies accipiatur, adjuncto scilicet die illucescente dominico, 
non possunt esse tres dies et tres noctes, quibus se in corde terrae praedixit 
futurum. Legitimos autem
numeros dicit quos eminentius divina Scriptura commendat, sicut septenarium 
vel denarium, vel duodenarium, et quicunque alii sunt, quos legendo studiosi 
libenter agnoscunt. Plerumque enim numeri hujus modi pro universo tempore 
ponuntur: sicut, Septies in die laudabo te, nihil est aliud quam, Semper 
laus ejus in ore meo. Tantumdem valent et cum multiplicantur sive per denarium, 
sicut septuaginta et septingenti; unde possunt et septuaginta anni Jeremiae 
pro universo tempore spiritualiter accipi quo est apud alienos Ecclesia: 
sive per seipsos, sicut decem per decem centum sunt, et duodecim per duodecim 
centum quadraginta quatuor. Quo numero significatur universitas sanctorum 
in Apocalypsi. Unde apparet non solas temporum quaestiones istis numeris
esse solvendas, sed latius patere significationes eorum et in multa proserpere; 
neque enim numerus iste in Apocalypsi ad tempora pertinet, sed ad homines. 
Sextam regulam Tychonius recapitulationem vocat in obscuritate Scripturarum 
satis vigilanter inventam. Sic enim dicuntur quaedam, quasi sequantur in 
ordine temporis vel rerum continuatione narrentur, cum ad priora quae praetermissa 
sunt latenter narratio revocetur, quod nisi ex hac regula intelligatur, 
erratur; sicut in Genesi: Et plantavit, inquit, Dominus Deus paradisum 
in [Eden] ad orientem, et posuit ibi hominem quem formavit, et produxit 
Deus adhuc de terra omne lignum speciosum et bonum in escam; ita videtur 
dictum, tanquam id factum sit, posteaquam factum [Deus] posuit hominem
in paradisum; cum breviter utroque commemorato, id est quod plantavit Deus 
paradisum, et posuit ibi hominem quem formavit, recapitulando redeat, et 
dicat quod praetermiserat: quomodo scilicet paradisus fuerit plantatus, 
quia produxit Deus adhuc de terra omne lignum speciosum et bonum in escam. 
Denique secutus adjunxit: Et lignum vitae in medio paradiso, et lignum 
sciendi boni et mali, deinde flumen quo paradisus irrigaretur, divisum 
in quatuor principia fluviorum quatuor; explicatur, quod totum pertinet 
ad institutionem paradisi. Quod ubi terminavit, repetivit illud quod jam 
dixerat, et revera hoc sequebatur, atque ait: Et sumpsit Dominus Deus hominem 
quem finxit, et posuit eum in
paradiso, etc. Post ista enim facta, ibi est positus homo, sicut nunc ordo 
ipse demonstrat: non post hominem ibi positum facta sunt ista, sicut superius 
dictum putari potest, nisi recapitulatio illic vigilanter intelligatur, 
qua reditur ad ea quae fuerant praetermissa. Itemque in eodem libro, cum 
commemorarentur generationes filiorum Noe, dictum est: Hi filii Cham in 
tribubus suis, secundum linguas, in regionibus suis, et in gentibus suis. 
Enumeratis quoque filiis Sem, dicitur [sequitur]: Hi filii Sem in tribubus 
suis, secundum linguas suas, in regionibus suis, et in gentibus suis; et 
adnectitur de omnibus: Hae tribus filiorum Noe, secundum generationes eorum, 
secundum gentes eorum. Ab his dispersae sunt insulae gentium super terram 
post diluvium. Et
erat omnis terra labium unum, et vox una omnibus; hoc itaque quod adjunctum 
est: Et erat omnis terra labium unum, et vox una omnibus, id est, una lingua 
omnium, ita dictum videtur tanquam eo jam tempore quo dispersi fuerant 
super terram, etiam secundum insulas gentium una fuerit omnibus lingua 
communis; quod proculdubio repugnat superioribus verbis, ubi dictum est: 
In tribubus suis, secundum linguas suas: neque enim dicerentur habuisse 
jam linguas suas singulae tribus quae gentes singulas fecerant, quando 
erat omnibus una communis. Ac per hoc recapitulando adjunctum est: Et erat 
omnis terra labium unum, et vox una omnibus latenter narratione redeunte, 
ut diceretur quomodo factum sit, ut ex una omnium lingua fuerint divisi 
per multas, et continuo de illa turris aedificatione
narratur, ubi haec eis judicio divino ingesta est poena superbiae, post 
quod factum dispersi sunt per terram secundum linguas suas. Fit ista recapitulatio 
etiam obscurius, sicut in Evangelio Dominus dicit: Die quo exiit Loth a 
Sodomis pluit ignem de coelo, et perdidit omnes, secundum haec erit dies 
Filii hominis, quo revelabitur. In illa hora, qui erit in tecto et vasa 
ejus in domo, non descendat tollere illa, et qui in agro similiter non 
revertatur retro, meminerit uxoris Loth. Nunquid cum Dominus fuerit revelatus, 
tunc sunt ista servanda, ne quisquam retro respiciat, id est vitam cui 
renuntiavit inquirat, et non potius isto tempore, ut cum Dominus fuerit 
revelatus, retributionem pro eis quae quisque servavit vel contempsit inveniat? 
Et tamen quia dictum
est, In illa hora, tunc putantur ista servanda, cum fuerit Dominus revelatus, 
nisi ad intelligendam recapitulationem sensus legentis invigilet, adjuvante 
alia Scriptura quae ipsorum apostolorum adhuc tempore clamavit: Filii, 
novissima hora est. Tempus ergo ipsum quo Evangelium praedicatur, quousque 
Dominus reveletur, hora est in qua oportet ista servari, quia et ipsa revelatio 
Domini ad eamdem horam pertinet quae die judicii terminabitur, Septima 
Tychonii regula est eademque postrema de diabolo et ejus corpore: est enim 
et ipse caput impiorum, qui sunt ejus quodammodo corpus, ituri cum illo 
in supplicium ignis aeterni; sicut Christus caput [est] Ecclesiae, quae 
est corpus ejus, futurum cum illo in
regno et gloria sempiterna. Sicut ergo in prima regula, quam vocat de Domino 
et ejus corpore; vigilandum est ut intelligatur, cum de una eademque persona 
Scriptura loquitur, quid conveniat capiti, quid corpori, sic et in ista 
novissima aliquando in diabolum dicitur, quod non in ipso, sed potius in 
ejus corpore possit agnosci; quod habet non solum in eis qui manifestissime 
foris sunt, sed in eis etiam qui cum ad ipsum pertineant, tamen ad tempus 
miscentur Ecclesiae, donec unusquisque de hac vita exeat, vel a frumento 
palea ventilabro ultimo separetur. Quod enim scriptum est apud Isaiam, 
Quomodo cecidit de coelo Lucifer, mane oriens? etc., quae sub figura regis 
Babyloniae de eadem persona, vel ad eamdem personam dicta sunt, in ipsa 
contextione
sermonis de diabolo utique intelliguntur: et tamen quod ibi dictum est, 
Contritus est in terra qui mittit ad omnes gentes, non totum ipsi capiti 
congruit. Nam etsi mittit ad omnes gentes diabolus angelos suos, tamen 
in terra corpus ejus, non ipse conteritur; nisi quia ipse est in corpore 
suo, quod contritum fit [ut] pulvis quem projicit ventus a facie terrae. 
Hae autem omnes regulae, excepta una quae vocatur de Promissis et Lege, 
aliud ex alio faciunt intelligi, quod est proprium tropicae locutionis, 
quae latius patet quam ut possit, ut mihi videtur, ab aliquo universa comprehendi. 
Nam ubicunque velut aliud dicitur ut aliud intelligatur, et si nomen ipsius 
tropi in loquendi arte non invenitur, tropica locutio est. Quae cum fit 
ubi fieri solet, sine labore sequitur intellectus;
cum vero ubi non solet, laboratur ut intelligatur ab aliis magis, ab aliis 
minus, sicut magis minusve dona Dei sunt in ingeniis hominum vel adjutoria 
tribuuntur. Proinde, sicut 58 in verbis propriis, de quibus superius disputavimus, 
ubi res ut dicuntur intelligendae sunt; sic in translatis quae faciunt 
tropicas locutiones, ubi aliud ex alio intelligendum est, de quibus hucusque 
quantum visum est satis egimus, non solum admonendi sunt studiosi venerabilium 
litterarum, ut in Scripturis sanctis genera locutionum sciant, et quomodo 
apud eas dici aliquid soleat vigilanter advertant memoriterque retineant; 
verum etiam quod est praecipuum et maxime necessarium, orent ut intelligant: 
in eis quippe litteris quarum studiosi sunt legunt quoniam Dominus dat 
sapientiam,
et a facie ejus scientia et intellectus, a quo et ipsum studium, si pietate 
praeditum est, acceperunt.
          CAPUT CCLXXXII. De eo quod ait Apostolus: Absorpta est mors in 
victoria; ex lib. Quaest.
Quaeri solet quid sit, Tunc fiet illud quod scriptum est, Absorpta est 
mors in victoria, ubi est, mors, contentio tua? ubi est, mors, aculeus 
tuus? Aculeus autem mortis peccatum, virtus autem peccati lex: morte significari 
arbitror hoc loco carnalem consuetudinem, quae resistit bonae voluntati, 
delectatione temporalium fruendorum. Non enim diceretur: Ubi
est contentio tua? si non restitisset et repugnasset ipsius contentio; 
etiam illo loco describitur: Caro concupiscit adversus spiritum, spiritus 
adversus carnem; haec enim invicem sibi resistunt, ut non quae vultis faciatis. 
Fit ergo per sanctificationem perfectam, ut omnis carnalis appetitus spiritui 
nostro illuminato et vivificato, id est bonae voluntatis, subjiciatur. 
Et sicut videmus multis puerilibus delectationibus nos carere, quae nos 
pueros, si denegarentur, acerrime cruciabant, ita credendum est de omni 
carnali delectatione futurum esse, cum perfecta sanctitas totum hominem 
reparaverit. Nunc autem quandiu est in nobis quod resistat bonae voluntati, 
auxilio Dei per bonos homines et bonos angelos indigemus; ut donec sanetur 
vulnus nostrum, non ita
molestet, ut perimat etiam bonam voluntatem: hanc autem mortem peccato 
meruimus, quod peccatum erat omnimodo in libero arbitrio, cum in paradiso 
nullus dolor denegatae delectationis voluntati bonae hominis resistebat: 
sicuti nunc, verbi gratia, si quisquam existat quem nunquam venatio delectavit, 
omnimodo liber est utrum venari velit an nolit, nec eum cruciat quisquis 
hoc prohibet; at si ista libertate male usus venatus fuerit contra prohibentis 
imperium, paulatim subrepens delectatio mortificat animam, ut si se abstinere 
velit, sine molestia et angore non possit, cum id ante tota sanitate non 
ageret. Ergo aculeus mortis peccatum est, quia peccato facta est delectatio, 
quae jam possit resistere voluntati et cum dolore cohiberi. Quam delectationem
quia in defectu est animae deterioris effectae, jure mortem vocat [vocamus]. 
Virtus autem peccati lex est, quia multo sceleratius et flagitiosius quae 
lex prohibet committuntur, quam si nulla lege prohiberentur. Tunc itaque 
absorpta erit mors in victoria, cum per sanctificationem in omni hominis 
parte, perfecta delectatione spiritualium delectatio carnalis observetur.
          CAPUT CCLXXXIII. De quadraginta sex annis aedificationis templi, 
ex homilia 10 Evangelii secundum Joannem.
Dixerunt illi Judaei: Quod signum ostendis nobis quia haec facis? et Dominus: 
Solvite templum hoc, et tribus diebus excitabo illud. Quod sacramentum 
Judaei non intelligentes, dixerunt: Quadraginta sex annis aedificatum est 
templum hoc, et tu dicis, Tribus
diebus excitabo illud? Sane non Salomonis fabricae emensa tempora Judaei 
dixerunt, sed Esdrae, cui ne perficeretur a vicinis gentibus fuerat interdictum. 
Caro erant, carnalia sapiebant, ille loquebatur spiritaliter. Quis autem 
posset intelligere de quo templo dicebat: sed non multum quaerimus, per 
evangelistam nobis aperuit, dixit de quo templo diceret: Solvite templum 
hoc, et tribus diebus excitabo illud. Quadraginta sex annis aedificatum 
est templum, et triduo suscitabis illud? Dicebat autem, ait evangelista, 
de templo corporis sui, et manifestum est occisum Dominum post triduum 
resurrexisse. Quid ergo sibi
vult numerus quadragenarius senarius? Interim ipse Adam quia per totum 
orbem terrarum est audistis jam hesterno die in quatuor litteris Graecis 
quatuor verborum Graecorum. Si enim ista verba quatuor scribas subinvicem, 
id est nomina quatuor partium mundi, orientis, occidentis, aquilonis et 
meridiani, quod est totus orbis, unde dicit Dominus, a quatuor ventis collecturum 
se electos suos, cum venerit ad judicium: si ergo facias ista quatuor nomina 
Graeca ἀνατολή, quod est oriens, δύσις, quod est occidens, ἄρκτος, quod 
est septentrio, μεσημβρία, quod est meridies: Ἀνατολή, δύσις, ἄρκτος, μεσημβρία, 
capita verborum, Adam habent. Quomodo ergo ibi invenimus et quadragenarium 
senarium numerum? quia caro Christi de Adam erat. Ad litteras numeros computant
Graeci, quod nos facimus a litteram, illi lingua sua ponunt ἄλφα, et vocatur 
α unum. Ubi autem in numeris scribunt beta β, quod est b ipsorum, vocatur 
in numeris duo. Ubi scribunt gamma γ, vocatur in numeris ipsorum tria. 
Ubi scribunt delta δ, vocatur in numeris ipsorum quatuor: et sic per omnes 
litteras numeros habent; m quod nos dicimus et isti dicunt my μ, quadraginta 
significat: dicunt enim my μ, τεσσαράκοντα. Jam videte istae litterae quem 
numerum habeant, et ibi invenietis quadraginta sex annis aedificatum templum. 
Habet enim Adam ἄλφα, quod est unum: habet δέλτα, quod sunt quatuor, habes 
quinque: habet iterum, ἄλφα, quod est unum, habes sex, habet et μῦ, quod 
est quadraginta, habes quadraginta sex. Haec, fratres mei,
etiam ab anterioribus majoribus nostris dicta sunt, et inventus est iste 
numerus in litteris quadragenarius senarius, et quia Dominus noster Jesus 
Christus de Adam corpus accepit, non de Adam peccatum traxit, templum corporeum 
inde sumpsit, non iniquitatem, quae de templo pellenda est, ipsam autem 
carnem quam traxit de Adam (Maria enim de Adam, et Domini caro de Maria) 
Judaei crucifixerunt, et ille resuscitaturus erat ipsam carnem in triduo 
quam illi in cruce erant occisuri. Illi solverunt templum quadraginta sex 
annis aedificatum, et ille in triduo resuscitavit illud. Sex, novem, duodecim, 
decem et octo, haec in unum fiunt quadraginta quinque: adde ergo ipsum 
unum, fiunt quadraginta sex, haec sexies, fiunt ducenta septuaginta sex. 
Dicitur autem conceptio humana
sic procedere et perfici, ut primis sex diebus quasi lactis habeat similitudinem, 
sequentibus novem diebus, convertatur in sanguinem; deinde duodecim diebus 
solidetur: reliquis decem et octo, formetur usque ad perfecta lineamenta 
omnium membrorum; et hinc jam reliquo tempore, usque ad tempus partus, 
magnitudine augeatur. Quadraginta ergo quinque dies, addito uno, quod significat 
summam; quia sex, et novem, et duodecim, et decem et octo, in unum coactis, 
fiunt quadraginta duo: addito ergo,
ut dictum est, uno, fiunt quadraginta sex. Qui cum fuerint multiplicati 
per ipsum senarium numerum, qui hujus ordinationis caput tenet, fiunt ducenta 
septuaginta sex, id est novem menses et sex dies, qui computantur ab octavo 
calend. Apriles, quo die conceptus Dominus creditur, quia eo die etiam 
passus est, usque ad VIII calend. Jan., quo die natus est. Non ergo absurde 
quadraginta sex annis dicitur fabricatum esse templum, quod corpus ejus 
significabat, ut quot anni fuerunt in fabricatione templi, tot dies fuerint 
in corporis dominici perfectione. Nec immerito in aedificatione Dominici 
corporis, in cujus figura templum a Judaeis destructum, triduo se resuscitaturum 
esse dicebat, numerus ipse senarius 59 pro anno positus intelligitur: dixerunt 
enim, Quadraginta
et sex annis aedificatum est templum; et quadragies sexies seni fiunt ducenta 
septuaginta sex; qui numerus dierum complet novem menses, et sex dies, 
qui tanquam decem menses parientibus feminis imputantur; non quia omnes 
ad sextum diem post nonum mensem perveniunt, sed quia ipsa perfectio corporis 
Domini tot diebus ad partum perducta comperitur, sicut a majoribus traditum 
suscipiens Ecclesiae custodit auctoritas; octavo enim calendas Aprilis 
conceptus creditur, quo et passus. Ita monumento novo quo sepultus est, 
ubi nullus erat positus mortuorum, nec ante, nec postea congruit uterus 
Virginis, quo conceptus est, ubi nullus seminatus est mortalium. Natus 
autem traditur octavo calend. Jan.; ab illo ergo die usque ad istum computati 
ducenti
septuaginta reperiuntur dies, qui senarium numerum quadragies sexies habent, 
quo numero annorum templum aedificatum est. Qui eo numero senariorum corpus 
Domini perfectum est, quod mortis passione destructum triduo suscitavit: 
dicebat enim hoc de templo corporis sui, sicut evidentissimo et robustissimo 
Evangelii testimonio declaratur.
          CAPUT CCLXXXIV. De decem virginibus; ex lib. LXXXIV Quaestionum.
Inter parabolas a Deo dictas, solet quaerentes multum exercere ista quae 
de decem virginibus posita est: et multi quidem hinc multa senserunt quae 
non sunt praeter fidem; sed quomodo partibus ejus omnibus conveniat expositio, 
id elaborandum est. Legi etiam in quadam scriptura, ex earum genere quae 
apocryphae
nominantur, quod non sit contra catholicam fidem. Sed huic loco mihi minus 
congruere visa est, consideranti omnes hujus similitudinis partes: de qua 
tamen expositione temere nihil audeo judicare, ne forte non ejus inconvenientia 
mihi angustias fecerit, sed mea tarditas in ea convenientiam non invenerit. 
Quid autem mihi videatur non absurde hoc loco accipi, quantum potero breviter 
et diligenter exponam. Interrogatus igitur Dominus noster secreto a discipulis, 
de consummatione saeculi, inter multa
quae locutus est, hoc quoque dixit: Tunc simile aestimabitur regnum coelorum 
decem virginibus, etc. Decem utique [numerus] virginum, quod quinque admittuntur, 
quinque excluduntur, bonorum et malorum discretionem significat. Quapropter 
si virginitatis nomen honorabile est, cur receptis exclusisque commune 
est? Deinde quid sibi vult numerus in utraque parte quinarius? Quid autem 
significat oleum mirum videtur. Item quod sapientes petentibus non communicant, 
cum et invidere fas non sit eas quae ita perfectae sunt ut ab sponso recipiantur, 
quo nomine, nullo dubitante, Dominus Jesus Christus significatur, et misericordes 
esse oporteat ad praestandum ex eo quod habent, praescribente illa sententia 
ejusdem Domini dicentis: Omni poscenti tribue. Quid est
autem quod possit dando non sufficere utrisque? Haec maxime augent quaestionis 
difficultatem, quanquam et caetera diligenter considerata ut omnia in unam 
rationem concurrant, nihilque in unam partem dicatur quod impediat aliam, 
magna cautio est adhibenda. Videntur itaque mihi quinque virgines significare 
quinquepartitam continentiam a carnis illecebris: continendus est enim 
animi appetitus a voluptate oculorum, a voluptate aurium, a voluptate olfaciendi, 
gustandi, tangendi; sed quia ista continentia partim coram Deo fit, ut 
illi placeatur in interiore gaudio conscientiae, partim coram hominibus, 
tantum ut gloria humana capiatur, quinque dicuntur sapientes et quinque 
stultae: utraeque tamen virgines, quia utraque continentia est, quamvis 
diverso fomite gaudeat:
lampades autem sunt, quia manibus gestantur opera quae secundum istam continentiam 
fiunt; dictum est autem: Luceant opera vestra coram hominibus. Omnes vero 
acceperunt lampades suas, et venerunt obviam sponso. Intelligendum est 
ergo Christi nomine censeri de quibus agitur. Non enim possunt qui Christiani 
non sunt sponso Christo venire obviam: sed quinque fatuae, acceptis lampadibus 
suis, non sumpserunt oleum secum. Multi enim, quamvis de Christi bonitate 
plurimum sperent, gaudium tamen non habent, dum continenter [non] vivunt, 
nisi in laudibus hominum; non ergo habent oleum secum; nam ipsam laetitiam 
oleo significari arbitror: Propterea unxit te, inquit, Deus Deus tuus oleo 
exsultationis; qui autem non propterea gaudet quia Deo intrinsecus
placet, non habet oleum secum. Prudentes autem acceperunt oleum secum in 
vasis, cum lampadibus suis, id est, laetitiam bonorum operum in corde atque 
conscientia posuerunt: sic et Apostolus monet: Probet autem se homo, inquit, 
et tunc in semetipso habebit gloriam, et non in altero. Tardante vero sponso, 
dormierunt omnes: quia ex utroque genere continentium hominum, sive eorum 
qui coram Deo exsultant, sive eorum qui in laudibus hominum acquiescunt, 
moriuntur hoc intervallo temporis, donec sub adventu Domini fiat resurrectio 
mortuorum. Media autem nocte, id est nullo sciente aut sperante (quippe 
cum ipse dicat Dominus: De die autem illa et hora, nemo scit: et Apostolus 
dicit: Dies Domini tanquam fur
in nocte ita veniet: ex quo significatur penitus latere cum venit [venerit]), 
clamor factus est, Ecce sponsus venit, surgite obviam; et in ictu oculi, 
in novissima tuba, omnes resurgemus: ergo surrexerunt omnes illae virgines, 
et aptaverunt lampades suas, id est rationes reddendas operum suorum. Oportet 
enim nos exhiberi ante tribunal Christi, ut illic recipiat unusquisque 
quod gessit in corpore, sive bonum, sive malum. Et dixerunt stultae ad 
sapientes: Date nobis de oleo vestro, quia lampades nostrae exstinguuntur: 
quorum enim facta aliena laude fulciuntur, eadem subtracta deficiunt; et 
de consuetudine id semper inquirit, unde gaudere animus solet. Itaque hominum 
qui corda non vident, testimonium volunt habere apud Deum, qui cordis inspector 
est. Sed quid responderunt
sapientes? Ne forte non sufficiat nobis et vobis. Unusquisque enim pro 
se rationem reddet, nec alieno testimonio quisquam adjuvatur apud Deum, 
cui secreta cordis apparent: et vix sibi quisque sufficit, ut ei testimonium 
perhibeat conscientia sua. Quis enim gloriabitur mundum se habere cor? 
id [inde] est quod Apostolus dicit: Mihi minimum est ut a vobis judicer, 
aut ab humano die, sed neque me ipsum judico: quapropter cum de se quisque 
aut non omnino aut vix possit veram ferre sententiam, quomodo potest de 
alio judicare, cum sciat nemo quid agatur in homine, nisi spiritus hominis? 
Ite magis ad vendentes et emite vobis: non consilium dedisse putandae sunt, 
sed crimen earum ex obliquo commemorasse. Vendunt enim oleum adulatores 
qui, sive falsa
sive ignorata laudando, in errorem animas mittunt; et eis vana gaudia tanquam 
fatuis conciliando, aliquam de his mercedem, sive ciborum, sive pecuniae, 
sive honoris, sive alicujus commodi temporalis accipiunt: non intelligentibus 
quod dictum est: Qui vos felices dicunt, in errorem vos mittunt; melius 
est autem objurgari a justo quam a peccatore laudari. Emendabit, inquit, 
me justus in misericordia, et arguet me; oleum autem peccatoris non impinguet 
60 caput meum. Ite ergo ad vendentes et emite vobis, id est: Videamus nunquid 
vos adjuvant qui vobis laudes vendere consueverunt, et vos in errorem iuducere, 
ut non coram Deo, sed ab hominibus gloriam quaereretis. Euntibus autem 
illis emere, venit sponsus, id est inclinantibus se illis in ea quae foris 
sunt, et solitis gaudere
quaerentibus, quia gaudia interna non noverant, venit ille qui judicat, 
et quae paratae erant, id est quibus bonum coram Deo testimonium conscientia 
perhibebat, intrarunt cum eo in [ad] nuptias, id est ubi munda anima sempiterna 
Dei verbo fecundanda copulatur. Clausa est janua, id est receptis illis 
qui sunt in angelicam vitam immutati: Omnes enim resurgemus, inquit, sed 
non omnes immutabimur: clausus est aditus ad regnum coelorum. Non enim 
post judicium patet precum aut meritorum locus. Novissime autem veniunt 
et reliquae virgines dicentes: Domine, Domine, aperi nobis: non dictum 
est quod emerint oleum, et ideo intelligendae sunt, nullo jam remanente 
de alienis laudibus gaudio, in angustiis
et magnis afflictionibus redire ad implorationem Dei. Sed magna est ejus 
severitas post judicium cujus ante judicium ineffabilis misericordia praerogata 
est: itaque respondens ait: Amen dico vobis quod nescio vos; ex illa scilicet 
regula, qua non habet ars Dei, hoc est sapientia Dei, ut intrent in gaudium 
ejus qui non coram Deo, sed ut placerent hominibus, visi sunt aliquid secundum 
praecepta ejus operari. Atque ita concludit: Vigilate ergo, quia nescitis 
diem neque horam: non modo illius ultimi temporis qua venturus est sponsus, 
sed suae quisque dormitionis diem et horam nescit. Quisquis autem paratus 
est usque ad somnum, id est usque ad mortem, quae omnibus debetur, paratus 
invenietur etiam cum illa vox media nocte sonuerit, qua omnes evigilaturi 
sunt. Quod vero
sponso dixit obviam venisse virgines, sic intelligendum puto, ut ex ipsis 
virginibus constet ea quae dicitur sponsa: tanquam si omnibus Christianis 
in Ecclesiam concurrentibus, filii ad matrem concurrere dicantur, eum ex 
ipsis filiis congregatis constet ea quae dicitur mater. Nunc enim desponsata 
est Ecclesia, et virgo est ad nuptias perducenda, id est cum se continet 
a corruptione saeculari: illo autem tempore nubet, quo universa mortalitate 
praetereunte, immortali conjunctione fructur: Desponsavi, inquit, vos uni 
viro, virginem castam exhibere Christo; Vos, inquit, virginem, a plurali 
ad singularem concludens. Ideo et virgines dici possunt, et virgo; cur 
autem quinque dictae sint, ut mihi videtur, expositum est. Sed videmus 
nunc in aenigmate, tunc autem facie
ad faciem: et nunc ex parte, tunc autem ex toto. Ipsum autem in aenigmate 
et ex parte nunc in Scripturis aliquid cernere, quod tamen sit secundum 
catholicam fidem, ex illo pignore contingit quod accepit virgo Ecclesia, 
humili adventu sponsi sui, quae illo ultimo adventu, cum veniet in claritate, 
nuptura est, cum jam facie ad faciem contuebitur. Dedit enim nobis pignus 
Spiritum, sicut dicit Apostolus, et ideo ista expositio nihil certum intuetur, 
nisi ut secundum fidem sit, neque aliis praejudicat quae nihilominus secundum 
fidem esse potuerint.
          CAPUT CCLXXXV. De Quadragesima et Quinquagesima; ex eodem libro.
Omnis sapientia et disciplina [Omnis sapientiae
disciplina] est quae ad homines erudiendos pertinet, Creatorem creaturamque 
dignoscere, et illum colere dominantem, istam subjectam fateri. Est autem 
creator Deus, ex quo omnia, per quem omnia, in quo omnia: et ideo Trinitas 
Pater, et Filius, et Spiritus sanctus est. Creatura vero, partim est invisibilis, 
sicut animus, partim visibilis, sicut corpus: invisibili ternarius numerus 
tribuitur. Quare diligere Dominum tripliciter jubemur, ex toto corde, et 
ex tota anima, ex tota mente: corpori quaternarius [numerus], propter evidentissimam 
naturam ejus, id est calidam et frigidam, humidam et siccam: universae 
ergo creaturae tribuitur septenarius. Quapropter omnis disciplina dignoscens 
et discernens Creatorem atque
creaturam, denario numero insinuatur: quae disciplina, quandiu corporeis 
motibus temporaliter significatur, credendo constat, et rerum gestarum 
venientium atque transeuntium auctoritate, quasi lacte parvulos nutrit, 
ut idoneos faciat contemplationi, quae non venit et transit, sed semper 
manet; in qua quisque narratis sibi rebus, divinitus temporaliter pro salute 
hominum gestis sive gerendis, quae adhuc futura praedicantur, si permanserit 
in fide, et promissa speraverit, et quae divina auctoritas praecipit infatigabili 
charitate implere curaverit, recte aget vitam hujus necessitatis et temporis, 
quae numero quadragesimo commendatur. Quoniam denarius numerus, qui totam 
insinuat disciplinam, quater ductus, id est numero qui corpori tribuitur 
multiplicatus,
quia per motus corporales administratio geritur, qua dictum est fidem constare, 
quadragesimum numerum conficit: ita impetrat etiam stabilem et nullius 
temporis indigentem sapientiam, quae denario numero commendatur, ut ad 
quadraginta addantur decem; quia et partes aequales quadragenarii numeri, 
simul ductae, ad quinquaginta perveniunt; partes autem aequales habet quadragenarius 
numerus, primo quadraginta in singulis, deinde viginti in binis, deinde 
decem in quaternis, octo in quinis, quinque in octonis, quatuor in denis, 
duas in vicenis. Unum ergo, et duo, et quatuor, et quinque, et octo, et 
decem, et viginti simul ducta, efficiunt quinquaginta. Quapropter sicut 
quadragenarius numerus, aequalibus suis partibus computatis, parit amplius
denarium, et fit quinquagenarius; sic tempus fidei, rerum pro nostra salute 
gestarum et gerendarum, cum aequitate vitae actum, impetrat intellectum 
stabilis sapientiae; ut non solum credendo, sed etiam intelligendo, disciplina 
firmetur. Et ideo ea quae nunc est Ecclesia, quamvis filii Dei simus, ante 
tamen quam appareat quid erimus, in laboribus et in afflictionibus agit, 
et in ea justus ex fide vivit: Nisi enim credideritis, inquit, non intelligetis. 
Et hoc est tempus quo ingemiscimus et dolemus, exspectantes redemptionem 
corporis nostri, quod Quadragesima celebratur. Scimus autem quia cum apparuit 
[apparuerit] similes illi erimus, quoniam videbimus eum sicuti est: cum 
addetur denarius quadragenario, ut non solum credere quae pertinent ad 
fidem, sed
etiam perspicuam veritatem intelligere, mereamur; talis Ecclesia in qua 
nullus erit moeror, nulla permixtio malorum hominum, nulla iniquitas, sed 
laetitia, et pax, et gaudium, Quinquagesimae celebratione praefiguratur: 
propterea, posteaquam Dominus noster [Jesus Christus] resurrexit a mortuis, 
quadraginta diebus peractis cum discipulis suis, eadem ipsa scilicet per 
hunc numerum insinuata temporali dispensatione quae ad fidem pertinet, 
ascendit in coelum et decem aliis diebus peractis, misit Spiritum sanctum, 
id est ut non ad humana et temporalia, sed ad divina atque aeterna contuenda, 
quodam amoris et charitatis spiramento et incendio, quadragenario denarius 
adderetur: et ideo jam hoc totum, id est
quinquagenarius dierum numerus, laetitiae celebratione signandus est. Haec 
autem duo tempora, id est unum laboris et sollicitudinis, alterum securitatis 
et gaudii, et charitatis, etiam retibus missis in mare, Dominus Pater significat: 
nam ante passionem de reticulo dicitur misso in mare, quia tantum piscium 
coeperunt, ut vix ad littus trahendo 61 perducerent, et ut retia rumperentur. 
Non enim missa sunt in dexteram partem, habet enim multos malos Ecclesia 
hujus temporis; neque in sinistram, habet enim etiam bonos; sed passim, 
ut permixtionem malorum bonorumque significet [significaret]. Quod autem 
rupta sunt retia charitate violata, multas haereses exiisse [exstitisse] 
significat; post resurrectionem vero, cum vellet Ecclesiam futuri temporis 
praemonstrare,
ubi omnes perfecti atque sancti futuri sunt, jussit mitti retia in dextram 
partem, et capti sunt ingentes pisces centum quinquaginta tres, mirantibus 
discipulis, quod cum tam magni essent, retia non sunt disrupta. Horum magnitudo 
magnitudinem [imaginem] sapientiae justitiaeque significat; numerus vero 
ipsam disciplinam, et temporali dispensatione, et aeterna regeneratione 
perfectam, quam diximus quinquagenario numero commendari. Quia enim non 
opus erit tunc corporalibus adjumentis, et animo continebitur fides atque 
sapientia (quia animo ternarium numerum tributum diximus), quinquaginta 
ducimus ter, et fiunt centum quinquaginta. Cui numero Trinitas additur, 
quia omnis ista perfectio in nomine Patris, et Filii, et Spiritus sancti 
consecrata
est. Ita fiunt centum quinquaginta tres, qui numerus piscium ad dextram 
partem captorum invenitur.
          CAPUT CCLXXXVI. De eo quod dicit Apostolus: Invicem onera vestra 
portate; ex eodem libro.
Quia Veteris Testamenti custodia timorem habebat, non potuit apertius significari 
Novi Testamenti donum esse charitatem, quam hoc loco ubi Apostolus dicit: 
Invicem onera vestra portate, et sic adimplebitis legem Christi; hanc enim 
legem Christi dicere intelligitur, qua ipse Dominus praecipit ut nos invicem 
diligamus. Tantum in ea sententia praecepti pondus constituens, ut diceret: 
In hoc cognoscitur quoniam discipuli mei estis, si vos invicem diligatis. 
Hujus autem dilectionis officium est invicem
onera nostra portare. Sed hoc officium [quod] non est sempiternum, perducet 
sane ad beatitudinem sempiternam, in qua nulla erunt onera nostra quae 
invicem portare jubeamur: nunc vero cum in hac vita, id est in hac via 
sumus, onera nostra [invicem] portemus, ut ad eam vitam quae caret omni 
onere perveniamus [pervenire possimus]. Sicut enim de cervis nonnulli talium 
cognitionum studiosi scripserunt: cum fretum ad insulas transeunt pascuarum 
gratia, sic se ordinant ut onera capitum suorum quae gestant in cornibus 
superinvicem portent, ita ut posterior super anteriorem cervicem porrecta 
[projecta], caput collocet; et quia necesse est unum esse qui caeteros 
praecedens non ante se habeat cui
caput inclinet, vicibus dicuntur id agere, ut lassatus sui capitis onere, 
ille qui praecedit post omnes redeat, et ei succedat cujus ferebat caput 
cum ipse praeiret: ita invicem onera sua portantes, fretum transeunt, donec 
veniant ad terrae stabilitatem. Istam cervorum naturam fortasse intenderat 
Salomon, cum ait: Cervus amicitiae, et pullus gratiarum tuarum colloquantur 
tecum. Nihil enim sic probat amicum quemadmodum oneris amici portatio; 
nec tamen invicem portaremus onera nosrta, si unum tempus esset infirmitatis 
amborum qui onera sua sustinent, aut unum infirmitatis genus, sed diversa 
tempora et diversa genera infirmitatis faciunt, ut onera nostra invicem 
portare valeamus: verbi gratia, iram fratris [tui] tunc portabis, cum tu 
adversus
reum non irasceris, ut rursum eo tempore quo te ira praeoccupaverit, ille 
te lenitate et tranquillitate [sua] supportet. Hoc exemplum ad id pertinet, 
cum diversa sint tempora portantium onera sua, quamvis ipsa diversa non 
sit infirmitas, in ambobus enim ab invicem ira portatur. Ad diversum autem 
infirmitatis genus, aliud exemplum videndum est, veluti si quis in se loquacitatem 
vicerit, et pertinaciam nondum vicerit; alius vero adhuc loquax, sed jam 
pertinax non sit, debet ille hujus loquacitatem, et iste illius pertinaciam, 
donec illud in illo, et hoc in isto sanetur charitate portare: par quippe 
infirmitas in duobus, si uno accidat tempore, tolerare se invicem non valent, 
cum adversum se intenditur. Nam adversus aliquem tertium, et duo irati 
sibi conveniunt, et se
tolerant, quanquam nec tolerare se invicem [dicendi sunt, sed potius se 
invicem] consolari: sicut et tristes de re una magis se portant et quasi 
incumbunt sibi, quam si unus tristis esset et alius gauderet: si autem 
adversum se tristes sint, prorsus se tolerare non possunt; et ideo in hujusmodi 
affectionibus suscipienda est aliquantulum ipsa aegritudo de quavis per 
te [parte] alium liberari, et sic suscipienda ut ad auxilium, non ad aequalitatem 
miseriae valeat: quemadmodum se inclinat qui manum jacenti porrigit. Non 
enim se projicit ut ambo jaceant, sed incurvat tantum ut jacentem erigat. 
Neque ulla res officiosum istum laborem ad portanda onera aliorum facit 
libenter impendi, nisi cum cogitamus quanta pro nobis pertulerit Dominus: 
hinc enim admonens
ait Apostolus: Hoc sentite in vobis quod et in Christo Jesu: qui cum in 
forma Dei esset, non rapinam arbitratus est esse se aequalem Deo, sed se 
metipsum exinanivit, formam servi accipiens, in similitudinem hominum factus, 
et habitu inventus ut homo. Humiliavit semetipsum factus obediens usque 
ad mortem, mortem autem crucis. Superius autem dixerat, Non quae sua sunt 
singuli intendentes, sed quae aliorum: huic sententiae contexuit quod dictum 
est, nam ita sequitur: Hoc sentite in vobis quod et in Christo Jesu; ad 
hoc duntaxat, ut quemadmodum ille in eo quod Verbum caro factum est, et 
habitavit in nobis, et sine peccato cum esset, peccata nostra suscepit, 
non attendit sua, sed
nostra: ita et nos libenter ad ejus imitationem invicem onera nostra portemus. 
Huic cogitationi accedit etiam illa cogitatio, quia ille suscepit hominem, 
nos autem homines sumus, et considerare debemus, quod aegritudinem sive 
animi, sive corporis, quam in homine aliquo videmus, etiam nos habere potuimus, 
aut possumus: hoc ergo exhibeamus ei cujus infirmitatem portare volumus 
quod ab illo nobis vellemus exhiberi, si forte nos in ea essemus, et ipse 
non esset. Ad hoc pertinet quod ipse Apostolus ait: Omnibus omnia factus 
sum, ut omnes lucrifacerem; cogitando scilicet in eo vitio etiam se esse 
potuisse unde cupiebat alium liberari. Compatiendo enim potius id agebat, 
non mentiendo, sicut quidam suspicantur, et hi maxime qui mendaciis defendendis
quae negare non possunt, alicujus magni exempli patrocinium requirunt. 
Deinde etiam illud cogitandum, nullum esse hominem qui non possit habere 
aliquod bonum quod tu nondum habes, etiamsi lateat in quo sine dubio possit 
esse superior. Quae cogitatio ad contundendam et edomandam superbiam valet, 
ne arbitreris quoniam tua quaedam bona eminent et apparent, ideo alterum 
nulla habere quae lateant et fortasse majoris ponderis bona, quibus te 
superat nescientem; non enim falli nos, aut adulatione potius uti, Apostolus 
jubet, cum dicit: Nihil per contentionem, neque per inanem gloriam, sed 
in humilitate mentis; alter alterum existimantes superiorem sibi: non hoc 
ita debemus existimare, ut non existimemus, sed nos existimare fingamus, 
sed
vere existimemus posse esse aliquid occultum in alio quo nobis superior 
sit, etiamsi bonum nostrum, quo illo videmur superiores esse, non sit occultum. 
Istae cogitationes deprimentes superbiam, et augentes charitatem, 62 faciunt 
onera fraterna invicem non solum aequo animo, sed etiam libentissime sustineri. 
Nullo modo autem de quoquam homine incognito ferenda sententia est, et 
nemo nisi per amicitiam cognoscitur. Et ideo amicorum mala firmius sustinemus, 
quia bona eorum nos delectant et tenent. Nullius itaque repudianda est 
amicitia, sese ingerentis ad amicitiam copulandam, non ut statim recipiatur, 
sed ut recipiendus optetur, atque ita tractetur ut recipi possit; illum 
enim receptum in amicitiam possumus dicere, cui omnia nostra consilia refundere
audeamus: et si quisquam est qui se non audet ingerere ad amicitiam faciendam, 
cum aliquo nostro temporali honore aut dignitate revocetur, descendendum 
est ad eum, et offerendum illi quadam comitate et submissione animi quod 
[petere] per se ipse non audet: sane quamvis rarius, tamen aliquoties [aliquando] 
accidit, ut ejus quem volumus in amicitiam recipere prius nobis innotescant 
mala quam bona; quibus offensi et quodammodo repercussi, relinquimus eum, 
et ad bonorum ejus, quae forte occultiora sunt, indagationem non pervenimus. 
Admonet itaque Dominus noster Jesus Christus qui nos vult effici imitatores 
suos, ut ejus infirma toleremus; ut ad quaedam sana in quorum delectatione 
acquiescamus,
per charitatis tolerantiam perducamur; ait enim: Non est opus sanis medicus, 
sed aegrotantibus. Ideoque si propter Christi charitatem, etiam eum qui 
omni ex parte fortassis aegrotat, repellere ab animo non debemus, quoniam 
sanari potest per Verbum Dei, quanto minus eum qui propterea nobis videri 
potest totus aegrotus, quia quaedam ejus saucia in primo ingressu amicitiae 
non potuimus sustinere; et quod est gravius, cum offensione animi de toto 
homine ausi sumus temerariam praejudicii [ferre] sententiam, non timentes 
quod dictum est: Nolite judicare, ne judicemini; et, In qua mensura mensi 
fueritis, in ea remetietur vobis. Saepe autem illa quae bona sunt prius 
apparent, in quibus etiam temerarium benevolentiae judicium cavendum est, 
ne, cum totum bonum putaveris,
ea quae postea mala apparuerint, securum et imparatum te inveniant et gravius 
offendant; ut eum quem temere dilexeras, acerbius oderis, quod nefas est: 
quia etiamsi nulla ejus bona praecederent, haec quae post apparuerant mala 
prius eminerent, toleranda tamen erant, donec omnia cum illo ageres quibus 
talia sanari solent; quanto magis, cum ea bona praecesserunt quae tanquam 
pignora nos debent ad posteriora toleranda constringere? Ipsa est ergo 
lex Christi ut invicem onera nostra portemus: Christum autem diligendo 
facile sustinemus infirmitatem alterius, etiam quem nondum propter sua 
bona diligimus; cogitamus enim quia ille quem diligimus, Dominus propter 
eum mortuus est. Quam charitatem nobis apostolus Paulus ingessit, cum diceret: 
Et peribit
infirmus in tua scientia frater, propter quem Christus mortuus est! ut 
si illum infirmum propter vitium quo infirmus est minus diligamus, illum 
in eo consideremus qui mortuus est propter ipsum; Christum autem non diligere, 
non infirmitas, sed mors est. Quapropter ingenti cura, et implorata Dei 
misericordia, cogitandum est ne nos Christum negligamus propter infirmum, 
cum infirmum debeamus diligere propter Christum.
          CAPUT CCLXXXVII. De Haeresi Pelagiana, ex libro de Haeresibus 
ad Quodvultdeum diaconum.
Pelagianorum est haeresis hoc tempore omnium recentissima, a Pelagio monacho 
exorta. Quem magistrum
Coelestius sic secutus est, ut sectatores eorum Coelestiani etiam nuncupentur. 
Hi Dei gratiae, qua praedestinati sumus in adoptionem filiorum per Jesum 
Christum, in ipsum, et qua eruimur de potestate tenebrarum, ut in eum credamus, 
atque in regnum ipsius transferamur, propter quod ait: Nemo venit ad me, 
nisi fuerit ei datum a Patre meo: et qua diffunditur charitas in cordibus 
nostris, ut fides per dilectionem operetur: intantum inimici sunt, ut sine 
hac posse hominem credant facere omnia divina mandata: cum si hoc verum 
esset, frustra Dominus dixisse videretur: Sine me nihil potestis facere. 
Denique Pelagius a fratribus increpatus quod nihil tribueret adjutorio 
gratiae Dei ad ejus mandata facienda,
correptioni eorum hactenus cessit, ut non eam libero arbitrio praeponeret, 
sed infideli calliditate supponeret, dicens: Ad hoc eam dari hominibus, 
ut quae facere per liberum arbitrium jubentur facilius possint implere 
per gratiam. Dicendo utique, ut facilius possint, voluit credi, etiamsi 
difficilius, tamen posse homines sine gratia divina facere jussa divina. 
Illam vero gratiam Dei, sine qua nihil boni possumus facere, non esse dicunt 
nisi in libero arbitrio, quod nullis suis praecedentibus meritis ab illo 
accepit nostra natura. Ad hoc tantum ipso adjuvante per suam legem atque 
doctrinam, ut discamus quae facere et quae sperare debeamus; non autem 
ad hoc ut per donum Spiritus sui [sancti] quae didicerimus esse facienda, 
faciamus: ac per hoc divinitus
nobis dari scientiam confitentur, qua ignorantia pellitur, charitatem autem 
dari negant, qua pie vivitur; ut scilicet, cum sit Dei donum scientia quae 
sine charitate inflat, non sit Dei donum ipsa charitas, quae ut scientia 
non inflet, aedificat. Destruunt etiam orationes quas facit Ecclesia, sive 
pro infidelibus et doctrinae Dei resistentibus, ut convertantur ad eum, 
sive pro fidelibus, ut augeatur in eis fides, et perseverent in ea. Haec 
quippe non ab ipso accipere, sed a seipsis homines habere contendunt, gratiam 
Dei qua liberamur ab impietate, dicentes secundum merita nostra dari. Quod 
quidem Pelagius in episcopali judicio Palaestino damnari metuens, damnare 
compulsus est; sed in posterioribus suis scriptis hoc invenitur docere. 
In id etiam progrediuntur
ut dicant vitam justorum in hoc saeculo nullum omnino habere peccatum, 
et ex his Ecclesiam Christi in hac mortalitate perfici, ut sit omnino sine 
macula et ruga: quasi non sit Christi Ecclesia quae toto terrarum orbe 
clamat ad Dominum: Dimitte nobis debita nostra. Parvulos etiam negant secundum 
Adam carnaliter natos, contagium mortis [antiquae] prima nativitate contrahere. 
Sic enim eos sine ullo peccati originalis vinculo asserunt nasci, ut prorsus 
non sit quod eis oporteat secunda nativitate dimitti; sed eos propterea 
baptizari ut, regeneratione adoptati, admittantur ad regnum Dei, de bono 
in melius translati, non ista regeneratione ab aliquo malo obligationis 
veteris absoluti: nam etiamsi non baptizentur, promittunt eis extra regnum 
quidem Dei, sed
tamen aeternam et beatam quamdam vitam suam. Ipsum quoque Adam dicunt, 
etiamsi non peccasset, fuisse corpore moriturum; neque ita mortuum merito 
culpae, sed conditione naturae. Objiciuntur eis et alia nonnulla, sed ista 
sunt maxime, ex quibus intelliguntur etiam illa, vel cuncta vel pene cuncta 
pendere.
          CAPUT CCLXXXVIII. 63 Item de eadem Pelagianorum haeresi, ex sermone 
Ad populum.
Illa duo: Dimitte nobis debita nostra, sicut et nos dimittimus debitoribus 
nostris, et, Ne nos inferas in tentationem, quando Pelagianis objiciuntur, 
quid eos putatis respondere? horrui, fratres mei, quando audivi: ego quidem 
non audivi auribus meis, sed sanctus frater et coepiscopus meus Urbanus 
noster, qui
hic presbyter fuit, et modo est Siccensis episcopus, cum remeasset ab urbe 
Roma, et ibi cum quodam talia sentiente confligeret, vel se conflixisse 
referret, cum urgueretur [urgeretur] pondere orationis Dominicae (Urgebat 
enim eum et dicebat: Si in nostra potestate est non peccare, et in nostra 
potestate est omnes peccatorum tentationes solis voluntatis nostrae viribus 
superare, quare Deo dicimus, Ne nos inferas in tentationem?) quid eum putatis 
respondisse? Rogamus, inquit, Deum: Ne nos inferas in tentationem, ne aliquid 
mali patiamur, quod non habemus in potestate: ne ruam de equo, et ne frangam 
pedem, ne latro me interficiat, et quid hujusmodi: Haec enim, inquit, non 
habeo in potestate: nam vincere tentationes peccatorum meorum, si volo,
et possum, nec Dei adjutorio possum. Videtis, fratres, quam maligna haeresis; 
videtis quemadmodum omnes horretis, cavete ne capiamini; novi enim calliditates 
et tergiversationes hominum impiorum aversorum a veritate; et quia jam 
in suas sententias ceciderunt, vinci nolentium, videte, obsecro vos, ecce 
invenit quod diceret, ideo nos dicere: Ne nos inferas in tentationem, ne 
aliquid nobis contingat, quod non habemus in potestate, secundum corporis 
tentationem. Inde ergo dicebat Dominus: Vigilate et orate, ne intretis 
in tentationem: hoc dicebat: Vigilate et orate, ne pedem frangatis, aut 
ne caput doleatis, aut ne in damnum incurratis; non hoc dicebat, sed quid 
dicebat? quod Petro dixit: Rogavi pro te, ne deficiat fides tua; Rogavi, 
inquit,
pro te, dicit Deus homini; dominus, servo; magister, discipulo; medicus, 
aegroto: rogavi pro te, quid? ne deficiat: Quid? manus tua, pes tuus, oculus 
tuus, lingua tua, aliqua paralysis, id est dissolutio membrorum? non, sed, 
ne deficiat fides tua. Secundum istos in potestate habemus, ne deficiat 
fides nostra. Quare pro nobis rogatur Deus, ut concedat rogare nobis quod 
isti dicunt, nos non debere a sempiterna majestate, sed habere in potestate. 
Benedictiones, fratres mei, benedictiones nostras, quas super vos facimus, 
evacuant, exinaniunt, elidunt. Audistis me, credo, fratres mei, quando 
dico, conversi ad Dominum benedicamus nomen ejus; det nobis perseverare 
in mandatis suis, ambulare in via recta eruditionis suae, placere illi 
in omni opere bono, et
caetera talia. Prorsus, inquiunt, hoc totum in potestate nostra est constitutum. 
Ergo nos inaniter talia vobis optamus, defendamus nos et vos, ne et nos 
sine causa benedicamus, et vos sine causa Amen subscribatis. Fratres mei, 
Amen vestrum scriptio vestra est, consensio vestra est, adstipulatio vestra 
est, ne forte aliqui ipsorum et nos condemnet et vos: defendamus nos de 
apostolo Paulo, videamus si talia optavit plebi suae. Audite quid dixerit, 
qualia oramus super vos, audite quid dixerit quodam loco: rem brevem dico, 
quod dicis, o nove haeretice, quicunque me audis, si praesens es, quid 
dicis? Quia non peccare in potestate sic habemus, ut hoc sine adjutorio 
divinae gratiae implere possimus; hoc dicis, hoc, inquit, ergo in potestate 
habemus, non peccare sine adjutorio
Dei? plane, inquit, liberum arbitrium nostrum ad hoc nobis sufficit: quid 
est ergo quod ait Apostolus, scribens ad Corinthios? Oramus ad Deum ne 
quid faciatis mali; attendistis, audistis, accepistis, et quia manifestissimum 
est, sine dubio intellexistis quod oravit Apostolus: Oramus, inquit, ad 
Deum ne quid aciatis mali; poterat dicere: Monemus vos ne quid faciatis 
mali, docemus vos ne quid faciatis mali, jubemus vobis, praecipimus vobis; 
quod quidem si diceret, certum diceret, quia et voluntas nostra agit aliquid, 
non enim voluntas nostra nihil agit, sola non sufficit; maluit tamen dicere, 
Oramus, ut ipsam gratiam commendaret, ut intelligerent illi, quando non 
sufficiunt aliquid mali, non sola sua voluntate se vitare malum, sed adjutorio 
Dei implere quod
jussum est. Ergo, fratres, quando praecipitur, agnoscite voluntatis arbitrium, 
quando oratur quod praecipitur, agnoscite gratiae beneficium, utrumque 
enim in Scripturis habes; et praecipitur, et oratur, quod praecipitur, 
hoc oratur: videte quid dico; praecipitur ut intelligamus: Nolite esse 
sicut equus et mulus, non habentes intellectum; audistis quia jussum est, 
pete ut possis implere quod jussum est. Quomodo, inquis, peto? audi Scripturam 
quid tibi jussum est: Nolite esse sicut equus et mulus, non habentes intellectum; 
quia jussum est, agnovisti voluntatem: audi quia oratur, ut agnoscas gratiam: 
Da mihi intellectum ut discam mandata tua; jussum est ut habeamus sapientiam, 
quia jussum est lego; ubi legis, inquit? Audite, Qui insipientes estis 
in populo, et stulti aliquando
sapite; jam ille quid dicit? Vides quomodo nobis praecepit Deus ut sapiamus. 
Ergo sapientia in nostra est potestate? Jam dixi, praeceptum audivi, voluntatem 
cognovi; audi orationem, ut gratiam tu possis agnoscere. De sapientia agitur 
quae jussa est nobis: audiamus quid dicat apostolus Jacobus: Si quis autem 
vestrum indiget sapientia, postulet a Deo qui dat omnibus affluenter; jubetur 
nobis continentia: ubi jubetur? Apostolus ad Timotheum: Contine te ipsum; 
jussio est, praeceptio est, audiendum est, faciendum est, sed nisi Deus 
adjuvet, remanemus. Conamur quidem facere voluntate, et nititur aliquid 
voluntas, non praesumat potestas, nisi adjuvetur infirmitas; certe enim 
jussum est: Contine te ipsum. Audi alium locum Scripturae: Et cum scirem, 
inquit, quia nemo esse
potest continens, nisi Deus det; et hoc ipsum erat sapientia scire cujus 
esset hoc donum; Et quid, inquit, feci? adii Dominum et deprecatus sum. 
Quid opus est multa percurrere, fratres mei? quidquid nobis jubetur, orandum 
est ut impleatur: sed non sicut dimittamus nos, et quomodo aegri jaceamus 
supini, et dicamus: Pluat Deus escas super facies nostras, ut prorsus nos 
nihil agere velimus; et cum esca compluta fuerit super os nostrum, dicamus, 
etiam Deus glutiat de nobis: aliquid et nos agere debemus, studere debemus, 
conari debemus, et in eo gratias agere in quo potuerimus; in eo quod non 
potuerimus orare. Quando gratias agis, caves ne damneris ingratus: quando 
autem quod nondum habes petis, caves ne remaneas inanis quia impediris; 
cogitate ergo ista,
fratres mei: quisquis ad vos accesserit, et dixerit vobis: Quid ergo nos 
facimus, si nihil habemus in potestate nisi Deus det omnia; ergo non nos 
coronabit Deus, sed se coronabit: jam videtis quia de illa vena venit; 
vena est, sed venenum habet: percussa est enim a serpente, sana non est; 
hoc enim agit hodie Satanas, quomodo per venena haereticorum ejiciat de 
Ecclesia, sicut tunc per venena serpentis ejecit de paradiso. Illum nemo 
dicat absolutum esse ab episcopis, absoluta est, sed confessio quasi correctio 
ipsa est absoluta, quia ea quae dixit ante episcopos catholica videbantur, 
quae autem scripsit in libris suis episcopi qui absolverunt, nescierunt, 
et forsitan correctus est. Desperare enim de homine non debemus qui forte 
fidei catholicae adjungi se maluit, et ad ejus
gratiam auxiliumque confugit, forte hoc factum 64 sit; tamen non haeresis 
est absoluta, sed homo haeresim negans.
          CAPUT CCLXXXIX. Quod mundum Deus propter gratiam servet, propter 
liberum arbitrium judicet; ex epistola ad Valentinum.
Obsecro itaque vos, fratres, sicut Corinthios obsecravit Apostolus, per 
nomen Domini nostri Jesu Christi, ut ipsum dicatis omnes, et non sint in 
vobis schismata. Primo enim Dominus Jesus, sicut scriptum est in Evangelio 
Joannis apostoli, non venit ut judicaret mundum, sed ut salvaretur mundus 
per ipsum; postea vero, sicut scribit apostolus Paulus, judicabit Deus 
mundum, quando venturus est, sicut
tota Ecclesia in Symbolo confitetur: Judicare vivos et mortuos. Si ergo 
non est Dei gratia, quomodo salvat mundum? et si non est liberum arbitrium, 
quomodo judicat mundum? Prohibet Apostolus dicens: Nemo glorietur in homine; 
et alio loco: Qui gloriatur, inquit, in Domino glorietur. Illi vero haeretici 
seipsos a seipsis justos fieri putantes, quasi hoc eis non Deus dederit, 
sed ipsi sibi, non utique in Domino, sed in semetipsis gloriantur; talibus 
dicit Apostolus: Quis enim te discernit? quod ideo dicit, quia de massa 
illius perditionis quae facta est ex Adam, non discernit hominem, ut eum 
faciat vas in honorem, non in contumeliam, nisi Deus: sed quoniam homo 
carnalis et inaniter inflatus, cum audisset, Quis enim te discernit? posset 
respondere vel voce,
vel cogitatione, et dicere: Discernit me fides mea, discernit me oratio 
mea, discernit me justitia mea; mox Apostolus occurrit cogitationibus ejus, 
et dixit; Quid enim habes quod non accepisti? si autem accepisti, quid 
gloriaris quasi non acceperis? si autem gloriantur, quasi non acceperint, 
qui se a seipsis justificari putant, ac per hoc in semetipsis, non in Domino 
gloriantur. Dicunt gratiam Dei secundum merita nostra dari, quod omnino 
falsissimum est: non quia nullum est meritum vel bonum piorum, vel malum 
impiorum; alioquin quomodo judicabit Deus mundum? sed misericordia et gratia 
Dei convertit hominem, de qua psalmus dicit: Deus meus, misericordia ejus 
praeveniet me, ut justificetur impius, hoc est, ex impio fiat justus, et 
incipiat habere meritum
bonum, quod Dominus coronabit quando judicabitur mundus. Ipsa est enim 
quaestio de gratia Dei quae fecit ut homines non intelligentes putarent 
apostolum Paulum dicere: Faciamus mala, ut veniant bona. Unde apostolus 
Petrus in secunda epistola sua: Quapropter, inquit, charissimi, haec exspectantes 
satagite inviolati et immaculati apud Deum [eum] reperiri in pace, et Domini 
nostri patientiam salutem existimate, sicut dilectissimus frater noster 
Paulus secundum eam quae data est ei sapientiam scripsit vobis, ut et in 
omnibus epistolis, loquens in eis de his in quibus sunt quaedam difficilia 
intellectu, quae indocti et instabiles homines pervertunt sicut et caeteras 
Scripturas, ad proprium suum interitum. Cavete ergo quod tantus apostolus
tam terribiliter dicit; et ubi sentitis vos non intelligere, interim credite 
divinis eloquiis, quia et liberum [est] hominis arbitrium, et gratia Dei, 
sine cujus adjutorio liberum arbitrium nec converti potest ad Deum, nec 
proficere in Deo: et quod pie creditis, ut etiam sapienter intelligatis 
orate; et ad hoc ipsum enim, id est ut sapienter intelligamus, est utique 
liberum arbitrium. Nisi enim libero arbitrio intelligeremus atque saperemus, 
non nobis praeciperetur dicente Scriptura: Intelligite ergo qui insipientes 
estis in populo, et stulti aliquando sapite. Eo ipso quippe quo praeceptum 
atque imperatum est ut intelligamus atque sapiamus, obedientia nostra requiritur, 
quae nulla potest esse sine libero arbitrio; sed si posset hoc ipsum sine 
adjutorio gratiae [Dei] fieri
per liberum arbitrium, ut intelligeremus atque saperemus, Non diceretur 
Deo: Da mihi intellectum ut discam mandata tua; neque in Evangelio scriptum 
esset: Tunc aperuit illis sensum, ut intelligerent Scripturas; nec Jacobus 
apostolus diceret: Si quis autem vestrum indiget sapientia, postulet a 
Deo, qui dat omnibus affluenter, et non improperat; et dabitur ei. Quapropter, 
dilectissimi, quicunque dicit: Voluntas mea mihi sufficit ad facienda opera 
bona, declinat in dexteram; sed rursus illi qui putant bonam vitam esse 
deserendam, quando audiunt sic Dei gratiam praedicari, ut credatur et intelligatur 
voluntates hominum ipsam ex malis bonas facere, ipsas etiam quas fecerit 
custodire, et propterea dicunt, Faciamus mala ut veniant bona, in sinistram 
declinant:
ideo vobis dixit: Non declinetis neque in dexteram, neque in sinistram; 
hoc est, ne sic defendatis liberum arbitrium, ut ei bona opera sine Dei 
gratia tribuatis: ne sic defendatis gratiam, ut quasi de illa securi mala 
opera diligatis; quod ipsa gratia Dei avertat a vobis. Talium quippe verba 
sibi proponens Apostolus ait: Quid ergo dicemus? permanebimus in peccato, 
ut gratia [Dei] abundet? atque his verbis hominum errantium, et Dei gratiam 
non intelligentium, respondit ut debuit dicens: Absit. Si enim mortui sumus 
peccato, quomodo vivemus in eo? nihil dici potuit brevius et melius; quid 
enim nobis gratia Dei utilius confert in hoc praesenti saeculo maligno, 
nisi ut moriamur peccato? Ac per hoc
ipsi gratiae invenietur ingratus, qui praeter illam vult vivere in peccato 
per quam morimur peccato.
          CAPUT CCXC. Qui sine lege peccaverunt, sine lege peribunt; ex 
eodem libro.
Ubi dicitur, noli hoc et noli illud, et ubi ad aliquid faciendum vel non 
faciendum in divinis monitis opus voluntatis exigitur, satis liberum demonstrat 
arbitrium. Nemo ergo Deum causetur in corde suo, sed sibi imputet quisque 
cum peccat; neque cum aliquid secundum Deum operatur, alienet hoc a propria 
voluntate. Quando enim volens hoc facit, tunc dicendum est, opus bonum, 
tunc speranda est boni operis merces ab eo de quo dictum est, Qui reddet 
unicuique secundum
opera sua. Qui ergo noverunt divina mandata, aufertur eis excusatio quam 
solent habere homines de ignorantia; sed nec ipsi sine poena erunt qui 
legem Dei nesciunt: qui enim sine lege peccaverunt, sine lege peribunt; 
qui autem in lege peccaverunt, per legem judicabuntur. Quod mihi non videtur 
Apostolum ita dixisse, tanquam pejus aliquid significaverit esse passuros 
qui legem nesciunt in peccatis suis, quam illos qui sciunt: pejus enim 
videtur esse perire, quam judicari. Sed cum hoc de gentibus et Judaeis 
loqueretur, quia illi sine lege sunt, isti autem legem acceperunt, quis 
audeat dicere Judaeos qui in lege peccant non esse perituros, cum in Christum 
non crediderint, quandoquidem de illis dictum est: Per legem judicabuntur; 
sine fide
enim Christi nemo liberari potest: ac per hoc ita judicabuntur ut pereant; 
nam si pejor est conditio nescientium quam scientium legem Dei, quomodo 
verum erit quod in Evangelio Dominus ait: Servus qui nescit voluntatem 
Domini sui, et facit digna plagis, vapulabit pauca; servus autem qui scit 
voluntatem domini sui, et facit digna plagis, vapulabit multa. Ecce ubi 
ostendit gravius peccare hominem scientem quam nescientem: nec tamen ideo 
confugiendum est ad ignorantiae tenebras, ut in eis quisque requirat excusationem; 
aliud est enim nescisse, aliud scire noluisse. Voluntas quippe arguitur 
in eo de quo dicitur: Noluit intelligere ut bene ageret, sed et illa ignorantia, 
quae non est eorum qui scire nolunt, sed eorum qui tanquam simpliciter
nesciunt, neminem sic excusat ut sempiterno igne 65 non ardeat, si propterea 
non credidit quia non audivit omnino quid crederet, sed fortasse ut mitius 
ardeat. Non enim sine causa dictum est: Effunde iram tuam in gentes quae 
te non noverunt; et illud quod ait Apostolus: Cum venerit in flamma ignis 
dare vindictam in eos qui ignorant Deum. Verumtamen ut habeamus et ipsam 
scientiam, ne dicat unusquisque, Nescivi, non audivi, non intellexi, voluntas 
convenitur humana, ubi dicitur: Nolite esse [fieri] sicut equus et mulus, 
in quibus non est intellectus; quamvis pejor appareat de quo dictum est: 
Verbis non emendabitur servus durus; si enim intellexerit, non obaudiet. 
Quando autem dicit homo
Non possum facere quod praecipitur, quoniam concupiscentia mea vincor, 
jam quidem de ignorantia non habet excusationem, nec Deum causatur in corde 
suo, sed malum suum in se cognoscit et dolet. Cui tamen dicit Apostolus: 
Noli vinci a malo, sed vince in bono malum; et utique cui dicitur, Noli 
vinci, arbitrium sine dubio voluntatis ejus convenitur; velle enim et nolle 
propriae voluntatis est. Sed metuendum est ne ista omnia divina testimonia, 
et quaecunque alia sunt, quae sine dubitatione sunt plurima, in defensione 
liberi arbitrii sic intelligantur, ut ad vitam piam et bonam conversationem, 
cui merces aeterna debetur, adjutorio et gratiae Dei locus non relinquatur, 
et audeat miser homo, quando bene vivit et bene operatur, vel potius bene 
vivere et
bene operari sibi videtur, in seipso, non in Domino gloriari, et spem recte 
vivendi in seipso ponere, ut sequatur eum maledictum Jeremiae prophetae 
dicentis: Maledictus homo qui spem habet in homine, et firmat carnem brachii 
sui, et a Domino discedit cor ejus. Intelligite, fratres, hoc propheticum 
testimonium: quia enim non dixit propheta, Maledictus homo qui spem habet 
in seipso, posset alicui videri ideo dictum esse, Maledictus homo qui spem 
habet in homine, ut nemo spem habeat in altero homine, sed in se: ut ergo 
ostenderet sic se admonuisse hominem, ut nec in seipso haberet spem, propterea 
cum dixisset, Maledictus homo qui spem habet in homine, mox addidit: Et 
firmat carnem brachii sui. Brachium pro potentia posuit operandi: in nomine
autem carnis intelligenda est humana fragilitas; ac per hoc firmat carnem 
brachii sui qui potentiam fragilem atque invalidam, id est humanam, sufficere 
sibi ad bene operandum putat, nec adjutorium sperat a Domino. Propter hoc 
enim subjecit, Et a Domino discedit cor ejus: nos ergo ad bene operandum 
spem non habeamus in homine, firmantes carnem brachii nostri, nec a Domino 
discedat cor nostrum, sed ei dicat: Adjutor meus esto, ne derelinquas me; 
meminerimus eum dicere: Et convertimini, et vivetis; et cui dicitur: Converte 
nos, Deus; meminerimus Deum dicere: Projicite a vobis omnes impietates 
vestras, cum ipse justificet impium; meminerimus ipsum dicere: Facite vobis 
cor novum, et spiritum novum, qui dicit: Dabo vobis cor novum,
et spiritum novum dabo vobis. Quomodo ergo quod dicit: Facite vobis, hoc 
dicit, Dabo vobis? quare jubet, si ipse daturus est? quare dat, si homo 
facturus est, nisi quia dat quod jubet cum adjuvat ut faciat cui jubet? 
Semper est [in] nobis voluntas libera, sed non semper est bona: aut enim 
a justitia libera est quando servit peccato, et tunc mala est; aut a peccato 
libera est quando servit justitiae, et tunc est bona. Gratia vero Dei semper 
est bona, et per hanc ut sit homo voluntatis bonae qui prius fuit voluntatis 
malae, per hanc etiam fit ut ipsa bona voluntas, quae jam esse coepit, 
augeatur, et tam magna fiat, ut possit implere divina mandata, quae voluerit 
[quod poterit], cum valde porfecteque voluerit.
Ad hoc enim valet quod scriptum est: Si volueris, conservabis mandata, 
ut homo qui voluerit et non potuerit, nondum se plene velle cognoscat, 
et oret ut habeat tantam voluntatem quanta sufficit ad implenda mandata; 
sic quippe adjuvatur ut faciat quod jubetur: tunc enim utile est velle 
cum possumus, et tunc utile est posse cum volumus; nam quid prodest si 
quod non possumus, volumus, aut quod possumus, nolumus? Magnum aliquid 
se scire Pelagiani putant, quando dicunt, Non juberet Deus quod sciret 
non posse ab homine fieri: quis hoc nesciat? sed ideo jubet aliqua quae 
non possumus, ut noverimus quid ab illo petere debeamus; ipsa est enim 
fides quae orando impetrat. Denique ipse qui dixit, Si volueris, conservabis 
mandata, in eodem libro Ecclesiastico
aliquanto post dicit: Quis dabit in ore meo custodiam, et super labia mea 
signaculum astutum, ne forte cadam ab ipsis, [et] lingua mea perdat me. 
Jam certe mandata acceperat: Cohibe linguam tuam a malo, et labia tua ne 
loquantur dolum. Cum ergo verum sit quod dixit: Si volueris, conservabis 
mandata, quare quaerit in ore suo dari custodiam? similis ei qui dicit 
in psalmo: Pone, Domine, custodiam ori meo; non ei sufficit mandatum Dei 
et voluntas sua, quandoquidem si voluerit conservabit mandata. Quam multa 
Dei mandata sunt contra superbiam, jam novit ea, et si voluerit observabit 
ea. Quare ergo paulo post dicit: Domine Pater et Deus vitae meae, elationem 
oculorum ne dederis mihi. Jam dixerat ei Lex: Non concupisces; velit ergo 
et faciat quod jubetur, quoniam si voluerit conservabit
mandata; quare sequitur et dicit: Concupiscentiam averte a me; contra luxuriam 
Deus quam multa mandavit? faciat ea, quia si voluerit conservabit mandata. 
Quid est quod clamat ad Deum: Ventris appetitio et concubitus ne apprehendat 
me? Si haec ei in praesenti diceremus, rectissime nobis responderet et 
diceret: Ex ista oratione mea, qua haec a Domino peto, intelligite quomodo 
dixerim, Si volueris conservabis mandata: certum est enim nos mandata servare 
si volumus, sed quia praeparatur voluntas a Domino, ab illo petendum est 
ut tantum velimus quantum sufficit ut volendo faciamus. Certum est nos 
velle cum volumus, sed ille facit ut velimus bonum, de quo dictum est, 
ut paulo ante posui, quod
praeparatur voluntas a Domino, de quo dictum est: A Domino gressus hominis 
dirigentur, et viam ejus volet; de quo dictum est: Qui operatur in vobis 
et velle. Certum est nos facere cum facimus: sed ille facit ut faciamus, 
praebendo vires efficacissimas voluntati, qui dixit: Faciam ut in justificationibus 
meis ambuletis, et judicia mea observetis et faciatis. Cum dicit, Faciam 
ut faciatis, quid aliud dicit nisi, Auferam a vobis cor lapideum, unde 
non faciebatis, et dabo cor carneum, unde faciatis? et hoc quid est, nisi, 
Auferam cor durum, unde non faciebatis, et dabo cor obediens, unde faciatis? 
Ille facit ut faciamus, cui dicit homo: Pone, Domine, custodiam ori meo: 
hoc est enim dicere, Fac ut ponam custodiam ori meo, quod beneficium Dei 
jam fuerat consecutus
qui dixit: Posui ori meo custodiam. Qui ergo vult facere Dei mandatum, 
et non potest, jam quidem habet voluntatem bonam, sed adhuc parvam et invalidam; 
poterit autem, cum magnam habuerit et robustam. Quando enim martyres magna 
illa mandata fecerunt, magna utique voluntate, hoc est magna charitate, 
fecerunt; de qua charitate ipse Dominus ait: Majorem hanc charitatem nemo 
habet, quam ut animam suam ponat pro amicis suis; unde et Apostolus dicit: 
Qui enim diligit proximum, legem implevit; nam Non adulterabis, Non homicidium 
facies, Non furaberis, Non concupisces, et si quod est aliud mandatum, 
in hoc sermone recapitulatur: Diliges proximum tuum tanquam teipsum. Dilectio 
proximi malum non operatur: 66 plenitudo ergo legis est dilectio; ipsam 
charitatem
apostolus Petrus nondum habuit, quando timore Dominum ter negavit. Timor 
enim non est in charitate, sicut ait Joannes evangelista in Epistola sua, 
sed perfecta charitas foras mittit timorem; et tamen, quamvis parva et 
imperfecta, non deerat quando dicebat Domino: Animam meam pro te ponam: 
putabat enim se posse quod se velle sentiebat, et quis istam, etsi parvam, 
dare coeperat charitatem, nisi ille qui praeparat voluntatem, et cooperando 
perficit quod operando incipit, quoniam ipse ut velimus operatur incipiens, 
qui volentibus cooperatur perficiens? Propter quod ait Apostolus: Certus 
sum quoniam qui operatur in vobis opus bonum, perficiet usque in diem Jesu 
Christi. Ut ergo velimus, sine nobis operatur; cum autem volumus, et sic 
volumus ut
faciamus, nobiscum cooperatur, tamen sine illo vel operante ut velimus, 
vel cooperante ut [cum] volumus, ad bona pietatis opera nihil valemus. 
De operante illo ut velimus dictum est: Deus est enim qui operatur in vobis, 
et velle; de cooperante illo, cum jam volumus et volendo facimus: Scimus, 
inquit, quoniam diligentibus Deum omnia cooperantur in bonum. Quid est 
Omnia, nisi et ipsas terribiles saevasque passiones? sarcina quippe illa, 
quae infirmitati gravis est, levis efficitur charitati. Talibus enim Dominus 
dixit esse suam sarcinam levem, qualis Petrus fuit quando passus est pro 
Christo, non qualis fuit quando negavit Christum. Istam charitatem, id 
est divino amore ardentissimam voluntatem, commendans Apostolus dicit: 
Quis nos separabit a charitate
Christi? etc.
          CAPUT CCXCI. Quod cordis induratio praecedentibus malis fiat, 
ex eodem libro.
Scriptum est in Proverbio [Proverbiis] Salomonis: Sicut impetus aquae, 
sic cor regis in manu Dei; quocunque voluerit inclinabit illud. Et in psalmo 
CIV dictum est de Aegyptiis quid eis feeerit Deus: Et convertit cor eorum, 
ut odissent populum ejus, et dolum facerent in servos ejus. In litteris 
etiam apostolicis videte quae scripta sunt, ut in Epistola Pauli apostoli 
ad Romanos: Propterea tradidit illos Deus in desideria cordis eorum, in 
immunditiam; item paulo post: Propterea tradidit illos Deus in passiones 
ignominiae; item paulo post: Sicut non probaverunt
Deum habere in notitia, tradidit illos Deus in reprobam mentem, ut faciant 
ea quae non conveniunt. Et ad Thessalonicenses in Epistola secunda ait 
de quibusdam: Pro eo quod dilectionem veritatis non receperunt, ut salvi 
fierent, ideo mittit illis Deus operationem erroris, ut credant mendacio, 
ut judicentur omnes qui non crediderunt veritati, sed consenserunt iniquitati. 
His et talibus testimoniis divinorum eloquiorum, quae omnia commemorare 
nimis perlongum est, satis quantum existimo manifestatur, operari Deum 
in cordibus hominum, ad inclinandas eorum voluntates quocunque voluerit, 
sive ad bona pro sua misericordia, sive ad mala pro meritis eorum, judicio 
utique suo aliquando aperto, aliquando occulto, semper autem justo. Fixum 
enim debet esse et
immobile in corde vestro, quia non est iniquitas apud Deum; ac per hoc 
quando legitis in litteris veritatis a Deo seduci homines, aut obtundi, 
vel obdurari corda eorum, nolite dubitare praecessisse mala merita eorum, 
ut juste ista paterentur, ne incurratis in illud proverbium Salomonis: 
Insipientia viri violat vias ejus; Deum autem causatur in corde suo. Gratia 
vero non secundum merita hominum datur, alioquin gratia jam non est gratia, 
quia ideo gratia vocatur, quia gratis datur. Si autem potens est, sive 
per angelos bonos, sive per malos, sive quocunque alio modo, operari etiam 
in cordibus malorum, pro meritis eorum quorum malitiam non ipse fecit, 
sed aut originaliter tracta est ab Adam, aut crevit per propriam voluntatem; 
quid mirum est si per Spiritum
sanctum operatur in cordibus electorum suorum bona, qui operatus est ut 
ipsa corda essent ex malis bona: sed suspicentur homines quaelibet et merita 
bona quae putant praecedere ut justificentur per Dei gratiam, non intelligentes 
cum hoc dicunt, nihil aliud [dicere] quam negare se gratiam, sed, ut dixi, 
quod volunt de majoribus suspicentur de parvulis? Certe Pelagiani quid 
respondeant non inveniunt, quorum nec voluntas ulla est in accipienda gratia, 
cujus voluntatis meritum praecessisse dicant, et insuper eos etiam cum 
fletu reluctari videmus quando baptizantur et divina sacramenta percipiunt, 
quod eis ad magnum impietatis peccatum imputaretur, si jam libero arbitrio 
uterentur. Et tamen haeret etiam in reluctantibus gratia apertissime, nullo 
bono merito praecedente; alioquin
gratia jam non esset gratia, et aliquando filiis infidelium praestatur 
haec gratia, cum occulta Dei providentia in manibus piorum quomodocunque 
perveniunt; aliquando filii fidelium non eam consequuntur, aliquo impedimento 
existente ne possit periclitantibus subveniri. Fiunt vero ista per occultam 
Dei providentiam, cujus inscrutabilia sunt judicia, et investigabiles viae 
ejus: quod ut Apostolus diceret, quid praedixerit intuemini: agebat enim 
de Judaeis et gentibus, cum scriberet ad Romanos, id est ad gentes, et 
ait: Sicut enim aliquando vos non credidistis Deo, nunc autem misericordiam 
consecuti estis [in] illorum incredulitate; ita et hi nunc non crediderunt 
in vestram misericordiam, ut et ipsi misericordiam consequantur. Conclusit 
enim Deus omnes in infidelitate,
ut omnium misereatur: et cum attendisset quid dixerit, admirans sententiae 
suae certam quidem veritatem, sed magnam profunditatem, mox exclamavit 
atque ait: O altitudo divitiarum sapientiae et scientiae Dei! quam inscrutabilia 
sunt judicia ejus, et investigabiles viae ejus! Haec enim judicia inscrutabilia 
et investigabiles vias perversi homines non cogitantes, et proclives ad 
reprehendendum, non idonei ad intelligendum, putabant et jactitabant apostolos 
dicere: Faciamus mala, ut veniant bona; quod absit ut apostoli dicerent: 
sed homines non intelligentes hoc putabant dici, quando audiebant quod 
dixit Apostolus: Lex autem subintravit, ut abundaret delictum; ubi autem 
abundavit delictum, superabundavit gratia; sed utique gratia id agit ut 
jam fiant bona
ab eis qui fecerant mala, non ut perseverent in malis, et reddi sibi existiment 
bona. Non itaque debent dicere, Faciamus mala ut veniant bona: sed, Fecimus 
mala, et venerunt bona, jam faciamus bona, ut in futuro saeculo recipiamus 
pro bonis bona, qui in hoc saeculo recipimus pro malis bona. Propter quod 
scriptum est in psalmo, Misericordiam et judicium cantabo tibi, Domine. 
Prius itaque non ideo venit Filius hominis in mundum, ut judicet mundum, 
sed ut salvetur mundus per ipsum: hoc propter misericordiam; postea vero 
per judicium venturus est judicare vivos et mortuos. Quamvis et in hoc 
tempore ipsa salvatio non fiat sine judicio, sed occulto; ideo ait: In 
judicium veni in hunc mundum, ut qui non vident videant et qui vident caeci 
fiant. Ad occulta ergo
Dei judicia revocate, quando videtis in una causa quam certe habent, omnes 
parvuli haereditarium malum trahentes ex Adam, huic subveniri ut baptizetur; 
illi non subveniri, ut in ipsa obligatione moriatur: illum baptizatum relinqui 
in hac vita, 67 quem praescivit Deus impium futurum, istum vero baptizatum 
rapi ex hac vita, ne malitia mutaret intellectum ejus: et nolite in istis 
dare injustitiam vel insipientiam Deo, apud quem justitiae fons est et 
sapientiae; sed sicut vos exhortatus sum ab initio sermonis hujus, in quod 
pervenistis, in eo ambulate: et hoc quoque vobis Deus revelabit, etsi non 
in hac vita, certe in altera, nihil est enim occultum quod non revelabitur. 
Quando ergo auditis Dominum dicentem: Ego Dominus seduxi prophetam illum; 
et
quod ait Apostolus: Cujus vult miseretur, et quem vult obdurat; in eo quem 
seduci permittit vel obdurari, mala ejus merita credite. In eo vero cujus 
miseretur, gratiam Dei non reddentis mala pro malis, sed bona pro malis 
fideliter et indubitanter agnoscite. Nec ideo auferatis a Pharaone liberum 
arbitrium, quia multis locis dicit Deus: Ego induravi Pharaonem, vel, Induravi 
aut indurabo cor Pharaonis; non enim propterea ipse Pharao non induravit 
cor suum: nam et hoc de illo legitur, quando ablata est ab Aegyptiis Κυνόμυια, 
dicente Scriptura: Et ingravavit Pharao cor suum, et in isto tempore, et 
noluit dimittere populum; ac per hoc et Deus induravit per justum judicium, 
et ipse Pharao [per] liberum arbitrium. Certi ergo estote
quia non erit inanis labor vester, si in bono proposito proficientes, perseveretis 
usque in finem. Deus enim, qui modo illis quos liberat non reddit secundum 
opera eorum, tunc reddet unicuique secundum opera ejus. Reddet omnino Deus 
et mala pro malis, quoniam justus est, et bona pro malis, quoniam bonus 
est, et bona pro bonis, quoniam bonus et justus est; tantummodo mala pro 
bonis non reddet, quoniam injustus non est. Reddet ergo mala pro malis, 
poenam pro injustitia, et reddet bona pro malis, gratiam pro injustitia; 
et reddet bona pro bonis, gratiam pro gratia.
          CAPUT CCXCII. Bina quaedam dividit, Posse non peccare, et Non 
posse peccare; similiter et de morte; ex libro de Correptione et Gratia 
ad Valentinum et monachos.
Quid erit autem liberius libero arbitrio, quando non poterit servire peccato, 
quae futura erat et homini, sicut facta est angelis sanctis, merces meriti? 
Nunc autem per peccatum perdito bono merito, in his qui liberantur factum 
est donum gratiae, quae merces meriti futura erat. Quapropter bina ista 
quid inter se differant diligenter et vigilanter intuendum est: posse non 
peccare, et non posse peccare; posse non mori, et non posse mori; bonum 
posse non deserere, bonum non posse deserere. Potuit enim non peccare primus 
homo, potuit non mori, potuit bonum non deserere. Nunquid dicturi sumus, 
non potuit peccare qui tale habebat liberum arbitrium? aut, non potuit 
mori cui dictum est: Si peccaveris, morte morieris? aut, non potuit bonum 
deserere,
cum hoc peccando deseruerit, et ideo mortuus sit? Prima ergo libertas voluntatis 
erat posse non peccare, novissima erit multo major, non posse peccare. 
Prima immortalitas erat posse non mori, novissima erit multo major, non 
posse mori. Prima erat perseverantiae potestas, bonum posse non deserere, 
novissima erit perseverantiae felicitas, bonum non posse deserere. Nunquid 
quia erunt bona novissima potiora atque meliora, ideo fuerunt illa prima, 
vel nulla, vel parva? itemque ipsa adjutoria distinguenda sunt: aliud adjutorium 
sine quo aliquid non fit, et aliud est adjutorium quo aliquid fit. Nam 
sine alimentis non possumus vivere, nec tamen cum adfuerint alimenta, eis 
fit ut vivat qui mori voluerit. Ergo adjutorium alimentorum est sine quo 
non fit non quo fit ut vivamus;
at vero beatitudo quam non habet homo, cum data fuerit, continuo fit beatus. 
Adjutorium est enim non solum sine quo non fit, verum etiam quo fit propter 
quod datur. Quapropter hoc adjutorium et quo fit est, et sine quo non fit, 
quia et si data fuerit homini beatitudo, continuo fit beatus; et si data 
nunquam fuerit, nunquam erit. Alimenta vero non consequenter faciunt ut 
homo vivat, sed tamen sine illis non potest vivere. Primo itaque homini, 
qui in eo bono quo factus erat rectus acceperat posse non peccare, posse 
non mori, posse ipsum bonum non deserere, datum est adjutorium perseverantiae, 
non quo fieret ut perseveraret, sed sine quo per liberum arbitrium perseverare 
non potest [posset]. Nunc vero
sanctis in regnum Dei per gratiam Dei praedestinatis non tale adjutorium 
perseverentiae datur, sed tale ut eis perseverantia ipsa donetur; non solum 
ut sine isto dono perseverantes esse non possint, verum etiam ut per hoc 
donum nonnisi perseverantes sint. Non solum enim dixit: Sine me nihil potestis 
facere; verum etiam dixit: Non vos me elegistis, sed ego elegi vos, et 
posui vos ut eatis et fructum afferatis, et fructus vester maneat: quibus 
verbis eis non solum justitiam, verum etiam in illa perseverantiam se dedisse 
monstravit. Christo enim sic eos ponente ut eant, et fructum afferant, 
et fructus eorum maneat, quis audeat dicere, Forsitan non manebit? Sine 
poenitentia sunt enim dona et vocatio Dei, sed vocatio eorum qui secundum 
propositum vocati sunt: pro
his igitur interpellante Christo ne deficiat fides eorum, sine dubio non 
deficiet usque in finem, ac per hoc perseverabit usque in finem, nec eam 
nisi manentem vitae hujus invenit finis. Major quippe libertas est necessaria 
adversus tot et tantas tentationes, quae in paradiso non fuerunt, dono 
perseverantiae munita atque firmata, ut cum omnibus amoribus, terroribus, 
erroribus suis vincatur hic mundus, hoc sanctorum martyria docuerunt. Denique 
ille, et terrente nullo, et insuper contra Dei terrentis imperium, libero 
usque arbitrio non stetit in tanta felicitate, in tanta non peccandi facilitate; 
isti autem, non dico terrente mundo, sed saeviente ne starent, steterunt 
in fide: cum videret ille bona praesentia quae fuerat relicturus, isti 
futura quae accepturi fuerant,
non viderent; unde hoc, nisi donante illo a quo misericordiam consecuti 
sunt ut fideles essent, a quo acceperunt Spiritum non timoris, quo persequentibus 
cederent, sed virtutis et charitatis et continentiae, quo cuncta minantia, 
cuncta invitantia, cuncta cruciant a superarent. Illi ergo sine peccato 
ullo data est cum qua conditus est voluntas libera, et eam fecit servire 
peccato; horum vero cum fuisset voluntas serva peccati, liberata est per 
illum qui dixit: Si vos Filius liberaverit, tunc vere liberi eritis; et 
accipiunt tantam per istam gratiam libertatem, ut quamvis quandiu hic vivunt, 
pugnent contra concupiscentias peccatorum, eisque nonnulla subrepant propter 
quae dicant quotidie, Dimitte nobis debita nostra, non tamen ultra serviant 
peccato, quod est
ad mortem, de quo dicit Joannes apostolus: Est peccatum ad mortem; non 
pro illo dico ut roget quis. De quo peccato, quoniam non expressum est, 
possunt multa et diversa sentiri. Ego autem dico id esse peccatum, fidem, 
quae per dilectionem operatur, deserere usque ad mortem: huic peccato ultra 
non serviunt, non prima conditione sicut illi liberi, sed per secundum 
Adam Dei gratia liberati, et ista liberatione habentes liberum arbitrium 
quo serviant Deo, non quo captiventur a diabolo. Liberati enim a peccato, 
servi sunt facti justitiae, in qua stabunt usque in finem, donante sibi 
perseverantiam illo qui eos praescivit et praedestinavit, et secundum propositum 
vocavit, et justificavit, et glorificavit. Quod autem
etiam perseveraturis sanctis sic ista dicuntur, quasi eos perseveraturos 
habeatur incertum, 68 non aliter haec audire debent quibus expedit non 
altum sapere, sed timere. Quis enim ex multitudine fidelium, quandiu in 
hac mortalitate vivitur, in numero praedestinatorum se esse praesumat? 
Quia id occultari opus est in hoc loco, ubi sic cavenda est elatio, ut 
etiam per Satanae angelum, ne extolleretur, tantus colaphizaretur apostolus; 
hinc apostolis dicebatur: Si manseritis in me, dicente illo qui eos utique 
sciebat esse mansuros, et per prophetam, Si volueritis et obaudieritis 
me cum utique sciret ipse in quibus operaretur et velle; et similia multa 
dicuntur; nam propter hujus utilitatem secreti, ne forte quis extollatur, 
sed omnes etiam qui bene currunt timeant, dum occultum
est qui perveniant; propter hujus ergo utilitatem secreti, credendum est 
quosdam de filiis perditionis, non accepto dono perseverandi usque in finem, 
in fide, quae per dilectionem operatur, incipere vivere, et aliquandiu 
fideliter ac juste vivere, et postea cadere; neque de hac vita priusquam 
hoc eis contingat auferri, quorum si nemini contigisset, tandiu haberent 
homines istum saluberrimum timorem quo vitium elationis opprimitur, donec 
ad Christi gratiam, qua pie vivitur, pervenirent, deinceps jam securi nunquam 
se ab illo esse casuros: quae praesumptio in isto tentationum loco non 
expedit, ubi tanta est infirmitas, ut superbiam possit generare securitas. 
Denique etiam hoc erit, sed tunc quod jam est in angelis etiam in hominibus 
erit, quando superbia
ulla esse non poterit.
          CAPUT CCXCIII. Quod nec gratia prohibeat correptionem, nec correptie 
gratiam; ex eodem libro.
Si enim aliquando timore non corripimus, ne aliquis inde pereat, cur non 
etiam timore corripimus, ne aliquis inde plus pereat? Neque enim dilectionis 
viscera majora gestamus, quam beatus apostolus qui dicit: Corripite inquietos, 
consolamini pusillanimes, suscipite infirmos, patientes estote ad omnes; 
videte ne quis malum pro malo alicui reddat; ubi intelligendum est, tunc 
potius malum pro malo reddi, si corripiendus non corripitur, sed prava 
dissimulatione negligitur. Dicit enim, Peccantes coram omnibus corripe, 
ut caeteri timorem habeant; quod de
his peccatis accipiendum est quae non latent, ne contra Domini sententiam 
putetur locutus; ille enim dicit: Si peccaverit in te frater tuus, corripe 
eum inter te et ipsum. Verumtamen et ipse severitatem correptionis eousque 
perducit ut dicat: Si nec Ecclesiam audierit, sit tibi tanquam ethnicus 
et publicanus: et quis magis dilexit infirmos quam ille qui pro omnibus 
est factus infirmus, et pro omnibus ex ipsa est infirmitate crucifixus? 
Quae cum ita sint, nec gratia prohibet correptionem, nec correptio negat 
gratiam: et ideo sic est praecipienda justitia, ut a Deo gratia, qua id 
quod praecipitur fiat, fideli oratione poscatur: et hoc utrumque ita faciendum 
est, ut neque justa correptio negligatur, omnia vero haec cum
charitate fiant: quoniam charitas nec facit peccatum, et operit multitudinem 
peccatorum.
          CAPUT CCXCIV. De praedestinatione quae non possit esse sine praescientia, 
praescientia vero possit esse sine praedestinatione; ex libro ad Prosperum.
Praedestinatio est quae sine praescientia non potest esse, potest autem 
esse sine praedestinatione praescientia. Praedestinatione quippe Deus ea 
praescivit quae fuerat ipse facturus, unde dictum est: Fecit quae futura 
sunt. Praescire autem potens est etiam quae ipse non facit, sicut quaecunque 
peccata, quia etsi sunt quaedam quae ita peccata sunt ut poenae sint etiam 
peccatorum, unde dictum est: Tradidit illos Deus in reprobam mentem, ut 
faciant quae non
conveniunt; non ibi peccatum Dei est, sed judicium. Quocirca praedestinatio 
Dei quae in bono est, gratiae est, ut dixi, praeparatio; gratia vero est 
ipsius praedestinationis effectus. Quando ergo promisit Deus Abrahae in 
semine ejus fidem gentium, dicens: Patrem multarum gentium posui te; unde 
dicit Apostolus, Ideo ex fide, ut secundum gratiam firma sit promissio 
omni semini; non de nostrae voluntatis potestate, sed de sua praedestinatione 
promisit: promisit enim quod ipse facturus fuerat, non quod homines, quia 
etsi faciunt homines bona quae pertinent ad colendum Deum, ipse facit ut 
illi faciant quae praecepit, non illi faciunt ut ipse faciat quod promisit; 
alioquin ut Dei promissa compleantur, non in Dei, sed in hominum est potestate: 
et quod a Deo
promissum est, ab ipsis redditur Abrahae. Non autem sic credidit, Abraham, 
sed credidit dans gloriam Deo, quoniam quae promisit potens est facere: 
non ait praedicere, non ait praescire, nam et aliena facta potest praedicere 
atque praescire, sed ait, Potens est et facere, ac per hoc facta non aliena, 
sed sua. An forte opera bona gentium Deus promisit Abrahae in semine ipsius, 
ut hoc promitteret quod ipse facit; non autem promisit fidem gentium quam 
sibi homines faciunt, sed ut promitteret quod ipse facit, illam praescivit 
homines esse facturos? Non quidem sic Apostolus loquitur: Filios quippe 
Deus promisit Abrahae qui fidei ejus vestigia sectarentur, quod apertissime 
dicit; sed si opera gentium promisit, non fidem profecto, quoniam non sunt 
bona opera nisi
ex fide, justus enim ex fide vivit, et omne quod non est ex fide peccatum 
est, et sine fide impossibile est placere Deo, nihilominus ut impleat quod 
promisit Deus, in hominum potestate est; nisi enim homo faciat quod Deo 
non donante ad hominem pertinet, non faciet ipse quod donet; hoc est, nisi 
habeat homo fidem ex semetipso, non implet Deus quod promisit, ut opera 
justitiae dentur ex Deo. Ac per hoc ut promissa sua Deus possit implere, 
non est in Dei, sed in hominis potestate; quod si veritas et pietas nos 
credere vetat, credamus cum Abraham quoniam quae promisit potens est facere; 
promisit autem filios Abrahae, quod esse non possunt si non habeant fidem, 
ergo ipse donat et fidem. Sane cum Apostolus dicat,
Ideo ex fide, ut secundum gratiam firma sit promissio, miror homines infirmitati 
suae se malle committere, quam firmitati promissionis Dei. Sed incerta 
est mihi, inquit, de meipso voluntas Dei. Quid ergo? tuane tibi voluntas 
de teipso certa est, nec times, qui videtur stare timeat [videat] ne cadat? 
Cum igitur utraque incerta sit, cur non homo firmiori quam infirmiori fidem 
suam, spem, charitatemque committit? Sed cum dicitur, inquiunt, Si credideris, 
salvus eris, unum horum exigitur, alterum offertur: quod exigitur in hominis, 
quod offertur in Dei est potestate. Cur non utrumque in Dei [est], et quod 
jubet et quod offert? Rogatur enim ut det quod jubet, et rogant credentes 
ut sibi augeatur fides: rogant pro non credentibus, ut eis donetur fides; 
et in suis igitur
incrementis et in suis initiis Dei donum est fides. Sic autem dicitur: 
Si credideris, salvus eris, quemadmodum dicitur: Si spiritu facta carnis 
mortificaveritis, vivetis; nam et hic ex duobus unum exigitur, alterum 
offertur. Si spiritu, inquit, facta carnis mortificaveritis, vivetis: ut 
ergo spiritu facta carnis mortificemus, exigitur; ut autem vivamus, offertur. 
Num igitur placet, ut facta carnis mortificare non donum Dei esse dicamus, 
neque id donum Dei esse fateamur, quoniam exigi audimus a nobis praemio 
vitae, si hoc fecerimus, oblato? absit hoc, ut placeat participibus et 
defensoribus gratiae: Pelagianorum est error iste damnabilis, quorum mox 
Apostolus ora obstruxit, adjungens: Quotquot enim Spiritu 69 Dei aguntur, 
hi filii sunt Dei, ne facta mortificare nos
carnis, non per Dei, sed per nostrum spiritum crederemus: de quo Dei Spiritu 
etiam ibi loquebatur, ubi ait: Omnia autem haec operatur unus atque idem 
Spiritus, dividens propria unicuique prout vult; inter quae omnia, sicut 
scitis, nominavit et fidem. Sicut ergo, quamvis donum Dei sit, facta carnis 
mortificare, exigitur tamen a nobis proposito praemio vitae, ita donum 
Dei est et fides, quamvis et ipsa cum dicitur, Si credideris, salvus eris, 
proposito praemio salutis exigatur a nobis. Ideo enim haec et nobis praecipiuntur, 
et dona Dei esse monstrantur, ut intelligatur quod et nos ea facimus, et 
Deus facit ut illa faciamus, sicut per Prophetam Ezechielem apertissime 
dicit: quid enim apertius quam ubi dicit: Ego faciam ut faciatis?
locum ipsum Scripturae attendite, et videbitis illa Deum promittere facturum 
se, ut faciat quae jubet ut faciant [ut faciant quae jubet ut fiant]. Non 
sane ibi tacet [etiam] merita eorum, sed mala, quibus se ostendit reddere 
pro malis bona, hoc ipso quo eos facit habere deinceps opera bona, cum 
ipse facit ut faciant divina mandata. Sed omnis haec ratio qua defendimus 
gratiam Dei per Jesum Christum Dominum nostrum vere esse gratiam, id est 
non secundum merita nostra dari, quamvis evidentissime divinorum eloquiorum 
testimoniis asseratur, tamen apud eos qui, nisi aliquid sibi assignent 
quod priores dent, ut retribuatur eis, ab omni studio pietatis reprimi 
se putant. Laborat aliquando in aetate majorum
jam utentium voluntatis arbitrio: sed ubi venitur ad parvulos et ad ipsum 
mediatorem Dei et hominum, hominem Christum Jesum, omnis defecit praecedentium 
gratiam Dei, humanorum assertio meritorum; quia nec illi ullis bonis praecedentibus 
meritis discernuntur a caeteris, ut pertineant ad liberatorem hominum: 
nec ille ullis humanis praecedentibus meritis, cum et ipse sit homo, liberator 
factus est hominum. Quis enim audiat, quod dicuntur parvuli pro suis futuris 
meritis, in ipsa infantili aetate baptizati, exire de hac vita; et ideo 
alii non baptizati in eadem aetate mori, quia et ipsorum praescita sunt 
merita futura, sed mala, non eorum vitam bonam vel malam Deo remunerante 
vel damnante, sed nullam? Apostolus quidem limitem fixit,
quem transgredi non debeat hominis, ut mitius loquar, incauta suspicio: 
ait enim: Omnes astabimus ante tribunal Christi, ut referat unusquisque 
secundum ea quae per corpus gessit, sive bonum, sive malum: Gessit, inquit, 
non adjunxit, Vel gesturus fuit. Sed unde hoc talibus viris in mentem venerit 
nescio, ut futura quae non sunt futura puniantur, aut honorentur merita 
parvulorum. Cur autem dictum est, secundum ea quae per corpus gessit hominem 
judicandum, cum gerantur multa solo animo, non per corpus, nec per ullum 
corporis membrum, et plerumque tam magna, ut talibus cogitationibus poena 
justissima debeatur, sicuti est, ut alia taceam, quod dixit insipiens in 
corde suo, Non est Deus? Quid est ergo secundum ea quae per
corpus gessit, nisi secundum ea quae gessit eo tempore quo in corpore fuit, 
ut per corpus intelligamus per corporis tempus? Post corpus autem nemo 
erit in corpore, nisi resurrectione novissima, non ad ulla merita comparanda, 
sed ad recipienda pro bonis meritis praemia, pro malis luenda supplicia.
          CAPUT CCXCV. Quod ostium verbi aperiatur cum cor audientis aperiatur 
ut credat, ex eodem libro.
Quomodo aperitur ostium verbi, nisi cum sensus aperitur audientis ut credat, 
et initio fidei facto, ea quae ad aedificandam salubrem doctrinam praedicantur 
et disputantur admittat, ne per infidelitatem corde clauso, ea quae dicuntur 
improbet ac repellat? Unde et ad Corinthios ait: Permanebo autem Ephesi 
usque ad Pentecosten, ostium enim mihi apertum
est magnum et evidens, et adversarii multi; quid hic potest aliud intelligi, 
nisi praedicato ibi per eum primitus Evangelio credidisse multos, et multos 
ejusdem fidei adversarios exstitisse, secundum illud Domini: Nemo venit 
ad me, nisi cui datum fuerit a Patre meo; et: Vobis datum est nosse mysterium 
regni coelorum, illis autem non est datum? Ostium ergo apertum est in eis 
quibus datum est, adversarii autem multi, ex eis quibus non est datum; 
itemque ad eosdem in secunda Epistola idem Apostolus: Cum venissem, inquit, 
Troadem, in Evangelium Christi, et ostium mihi apertum esset in Domino, 
non habui requiem spiritui meo, eo quod non inveni
Titum, fratrem meum; sed vale illis faciens, exivi in Macedoniam. Quibus 
valefecit, nisi eis qui crediderant, in quorum scilicet cordibus evangelizanti 
apertum est ostium? Quid autem adjungat attendite: Deo autem, inquit, gratias, 
qui semper triumphare nos facit in Christo, et odorem notitiae suae manifestat 
per nos in omni loco, quia Christi bonus odor sumus Deo, in his qui salvi 
fiunt, et in his qui pereunt; quibusdam quidem odor mortis in mortem, quibusdam 
autem odor vitae in vitam. Ecce unde gratias agit miles acerrimus et defensor 
invictissimus gratiae: ecce unde gratias agit, quia Christi bonus odor 
sunt apostoli Deo, et in his qui salvi fiunt gratia ejus, et in his qui 
pereunt judicio ejus. Sed ut minus succenseatur haec parum intelligentibus, 
ipse admonet,
cum subjungit et dicit: Et ad haec quis idoneus? Verum redeamus ad ostii 
apertionem, qua initium fidei audientium significavit Apostolus. Quid est 
enim orantes simul et pro nobis, ut Deus aperiat nobis ostium verbi, nisi 
apertissima demonstratio, etiam ipsum initium fidei esse donum Dei? Non 
enim orando peteretur ab eo, nisi ab ipso tribui crederetur. Hoc donum 
coelestis gratiae in illam purpurariam descenderat, cui, sicut Scriptura 
dicit in Actibus apostolorum, Deus aperuerat sensum ejus, et intendebat 
in ea quae a Paulo dicebantur. Sic enim vocabatur ut crederet. Agit quippe 
Deus quod vult in cordibus hominum, vel adjuvando, vel judicando, ut etiam 
per eos impleatur, quod manus ejus, et consilium praedestinavit fieri. 
Frustra itaque etiam illud,
quod Regnorum et Paralipomenon scriptura teste probavimus, cum Deus vult 
fieri, quod non nisi volentibus hominibus oportet fieri, inclinari eorum 
corda, ut hoc velint, eo scilicet inclinante, qui in nobis mirabili modo 
et ineffabili operatur et velle, ad causam de qua disserimus, non pertinere 
dixerunt. Quid est aliud nihil dicere, et tamen contradicere? nisi forte 
existimant ad regna terrena facienda, Deum inclinare, ad regnum vero coeleste 
obtinendum, Deum non inclinare, quorum voluerit voluntates? sed ut puto 
propter regnum coelorum, non propter regnum terrenum, esse dictum: Inclina 
cor meum in testimonia tua; vel: A Domino gressus hominis diriguntur, et 
viam ejus volet; vel: Paratur voluntas a Domino; vel: Dabo eis cor aliud, 
et spiritum
novum dabo eis. Audiant etiam illud: Spiritum meum dabo in vobis, et faciam 
ut in justificationibus meis ambuletis; audiant: A Domino corriguntur gressus 
viri; audiant: Omnis vir videtur sibimet esse justus, dirigit autem corda 
70 Dominus; audiant: Crediderunt quotquot erant praeordinati in vitam aeternam; 
audiant haec et alia quaecunque non dixi, quibus ostenditur Deus ad regnum 
etiam coelorum, et ad vitam aeternam parare, et convertere hominum voluntates. 
Cogitate autem quale sit ut credamus, ad constituenda regna terrena hominum 
voluntates operari Deum, et ad capessendum regnum coelorum homines operari 
voluntates suas.
          CAPUT CCXCVI. Quod gratia praeveniat fidem praestetque perseverantiam; 
ex libro de Bono perseverantiae.
Praevenit ergo et fidem gratia: alioquin si fides eam praevenit, proculdubio 
praevenit et voluntas, quoniam fides sine voluntate non potest esse: si 
autem gratia praevenit fidem, quoniam praevenit voluntatem, profecto praevenit 
omnem obedientiam, praevenit etiam charitatem, qua una Deo veraciter et 
suaviter obeditur. Et haec omnia gratia in eo cui datur, et cujus haec 
omnia praevenit, operatur. Restat in his bonis usque [in finem] perseverantia, 
quae frustra quotidie a Domino poscitur, si non eam Dominus per gratiam 
suam, in illo cujus orationem exaudit, operatur. Videte jam a veritate 
quam sit alienum negare
donum Dei esse perseverantiam usque in finem hujus vitae, cum vitae huic, 
quando voluerit, ipse det finem; quem si dat ante imminentem lapsum, facit 
hominem perseverare usque in finem. Sed mirabilior et fidelibus evidentior 
largitas bonitatis Dei est, quod etiam parvulis, quibus obedientia non 
est illius aetatis ut detur, datur haec gratia. Ista igitur sua dona, quibuscunque 
Deus donat, proculdubio se donaturum esse praescivit, et in sua praescientia 
praeparavit. Quos ergo praedestinavit, ipsos et vocavit, vocatione illa 
quam me saepe commemorare non piget, de qua dictum est: Sine poenitentia 
sunt dona et vocatio Dei; namque in sua quae falli mutarique non potest 
praescientia, opera sua futura disponere, id omnino nec aliud quicquam 
est praedestinare.
          CAPUT CCXCVII. Quod parvuli, si peccatum originale non esset, 
nulli malo tenerentur obnoxii; ex libro contra Julianum tertio.
Frustra itaque putas ideo in parvulis non esse delictum, quia sine voluntate, 
quae in eis nulla est, esse non potest; hoc enim recte dicitur propter 
proprium cujusque peccatum, non propter primi peccati originale contagium. 
Quod si nullum esset, profecto nulli malo parvuli obstricti, nihil mali 
vel in corpore, vel in anima sub tanta justi Dei potestate paterentur. 
Quod tamen et ipsum a mala voluntate priorum hominum sumpsit exordium, 
ita nisi voluntas mala, non est cujusquam ulla origo peccati. Haec si sapias, 
simpliciter et veraciter gratiam Christi
erga parvulos confiteberis, nec cogeris res impiissimas atque absurdissimas 
dicere, aut baptizandos non esse parvulos, quod quidem postea estis forte 
dicturi, aut tam magnum sacramentum sic in eis esse ludibrium, ut in salvatore 
baptizentur, sed non salventur; a liberatore, redimantur, sed non liberentur; 
lavacro regenerationis laventur, sed non abluantur; exorcizentur et exsufflentur, 
sed a potestate tenebrarum non eruantur: sit eorum pretium sanguis, qui 
in remissionem fusus est peccatorum, sed nullius peccati remissione purgentur. 
Hoc totum propterea, quia timetis dicere, non baptizentur, ne non solum 
facies vestrae sputis oblinantur virorum, verum etiam capita sandaliis 
muliercularum commitigentur. Nos
certe causam cur sub diabolo sit qui nascitur, donec renascatur in Christo, 
pro peccati ex origine dicimus esse contagium; vos autem qui hoc negatis, 
ea saltem quae aperta sunt intuemini: cur nonnulli etiam daemonem patiantur 
infantes, nisi forte et ipsos, aut esse, aut sub diabolo esse, negabitis; 
nec vos Evangelium commonebit, ubi forsitan propter vos interrogavit Dominus, 
quos [quod] sciebat, ut pater pueri responderet, filium suum ab infantia 
sua daemonio tam gravi [graviterque] vexari, ut a Christi discipulis non 
posset expelli. Ecce ego, ut sint parvuli in diaboli potestate, causam 
nuptias esse non dico, quod me dicere calumniaris: nuptiae quippe habent 
ordinem suum, et benedictionem suam, bonumque suum, quod nec subintrante 
peccato amittere potuerunt; tu
autem, quare sit sub diabolo ille saltem infans, qui manifestissime vexatur 
a diabolo, ita ut aliquando ipsa vexatione moriatur, responde si potes. 
Non vis enim quemquam ullam poenam pro alienis subire peccatis, ne hinc 
fiat credibile etiam contagia peccatorum in nascentes ex gignentibus posse 
transire. Sed videlicet egregius dialecticus, non me patieris elabi, sed 
presse interrogabis et breviter: In parvulis, actionem ream, an naturam 
putem; et ad utrumque respondens: Si actione [actionem], inquis, ostende 
quid fecerint; si natura [naturam], ostende quis eos fecerit. Quasi et 
actio mala faciat, nisi naturam ream. Actione quippe qui reus est, homo 
est; homo autem natura est: homines igitur sicut peccati actione majores, 
ita minores majorum contagione
sunt rei: isti ex eo quod faciunt, illi ex quibus originem ducunt. Quocirca 
in parvulis bonum est, quod homines sunt, quod omnino non essent, nisi 
eos ille, qui summe bonus est, creavisset. Malum vero si nullum ex origine 
traherent, nunquam cum vitiis vel corporalibus nascerentur. Deus enim qui 
est animarum, ipse est etiam corporum conditor, qui utique humanae in ipsa 
conditione naturae vitia non infligit immerite; neque enim de innumerabilibus 
parvulis, qui et in animo, et in corpore, cum tanta vitiorum varietate 
nascuntur, hoc dici potest, quod Dominus ait de illo qui caecus est natus: 
non propter peccatum ipsius, vel parentum id esse factum, sed ut manifestarentur 
opera Dei in illo: multi quippe nec sanantur omnino, sed cum eisdem vitiis, 
sive [in] qualibet
aetate, sive in ipsa moriuntur infantia; nonnullis etiam parvulis jam renatis, 
vel permanent cum quibus nati sunt, vel accidunt hujusmodi mala: absit, 
ut dicamus indigne, sed hinc potius intelligamus eis ad alterum saeculum 
prodesse, quod renascuntur; hujus autem saeculi dispositionem, propter 
initium superbiae hominis, per quod apostatavit a Deo, diversis malis hominum 
peragi, in jugo gravi, super filios Adam, a die exitus de ventre matris 
eorum usque in diem sepulturae in matrem omnium.
          CAPUT CCXCVIII. Quod cum remedium fateatur Julianus, fateri cogatur 
et morbum; ex eodem libro.
Diserte sane inter lascivientes et continentes tanquam
in medio pudicitiam constituis conjugalem, quae illos inlicita [illicita] 
commisisse indignatur, hos etiam licita contempsisse miratur, ultimi limitis 
sortita regionem, ultra se proruentium exsecrata barbariem, supra se micantium 
venerata fulgorem: quae verecundis manibus, et confovet aestuantes, et 
laudat tali remedio non egentes. Multum delector eloquentissima veritate; 
sed obsecro te, nempe sicut dicis, et disertissime ac verissime dicis: 
propterea continentes laudat pudicitia conjugalis, quod tali remedio non 
egeant, quo seipsam perspicit eguisse, id est, ut secundum Apostolum, qui 
se non continet, nubat. Cur ergo quando istam concupiscentiam morbum esse 
dico, tu negas, qui tamen ei necessarium remedium confiteris? Si agnoscis 
remedium, agnosce
morbum; si negas morbum, nega remedium. Rogo, cede aliquando, etiam per 
os tuum tibi loquenti veritati, nemo providet remedium sanitati.
          CAPUT CCXCIX. De concupiscentia carnis adversus spiritum, et 
spiritus adversus carnem; ex eodem libro.
71 Recole quid Apostolus scribat ad Galatas, certe homines baptizatos. 
Dico autem, inquit, spiritu ambulate, et concupiscentias carnis non perfeceritis: 
non ait, Ne feceritis, quia eas non habere non poterant, sed, Ne perfeceritis, 
id est ne opera earum consensu voluntatis impleatis. Caro enim, inquit, 
concupiscit adversus spiritum, et spiritus adversus carnem: haec enim invicem 
adversantur, ut non ea quae
vultis faciatis. Vide si non hoc est ad Romanos. Non enim quod volo, facio 
bonum, sed quod nolo malum, hoc ago. Deinde ad Galatas addit et dicit: 
Quod si spiritu ducimini, non adhuc estis sub lege. Vide si non hoc est 
ad Romanos: Jam non ego operor illud, et condelector legi Dei, secundum 
interiorem hominem; et, Non regnet peccatum in vestro mortali corpore, 
ad obediendum desideriis ejus. Si enim non obediatur concupiscentiis, quas 
necesse est esse in carne peccati atque in corpore mortis hujus, non perficietur 
quod perfici vetat Apostolus, dicens: Concupiscentias carnis ne perfeceritis. 
Ipsa quippe sunt opera de quibus [totum mire] sequitur, et dicit: Manifesta 
autem sunt opera carnis, quae sunt fornicationes, immunditiae, luxuriae, 
idolorum servitus et caetera: si
ergo non consentiatur concupiscentiis carnis, quamvis agantur motibus, 
non tamen perficientur operibus. Proinde cum caro concupiscit adversus 
spiritum, et spiritus adversus carnem, ut non ea quae volumus faciamus, 
nec carnis perficiuntur concupiscentiae, quamvis fiant, nec nostra perficiuntur 
opera bona, quamvis fiant. Sicut enim tunc perficitur carnis concupiscentia, 
cum consentit ei spiritus ad opera mala, ut non concupiscat adversus illam, 
sed cum illa sic, et bona opera nostra tunc perficientur, quando ita spiritui 
caro consenserit, ut adversus eum etiam ipsa non concupiscat: hoc enim 
volumus, cum perfectionem justitiae concupiscimus, hoc intentione non intermissa 
velle debemus: sed quia id perficere in ista corruptibili
carne non possumus, ideo dixit ad Romanos: Velle adjacet mihi, perficere 
autem bonum non invenio [hoc intendere concupiscentiis carnis non perficiendis, 
et bonum perficere non invenio]; vel sicut habent codices Graeci: Velle 
adjacet mihi, perficere autem bonum non; id est, non mihi adjacet perficere 
bonum: non ait facere, sed perficere bonum. Quia facere bonum, est post 
concupiscentias non ire; perficere autem bonum, est non concupiscere. Quod 
ergo est ad Galatas: Concupiscentias carnis ne perfeceritis; hoc a contrario 
est ad Romanos: Perficere autem bonum non invenio. Quia nec illi perficiuntur 
in malo, quando eis non accedit nostrae voluntatis assensus, nec nostra 
voluntas perficitur in bono, quandiu illarum, cui non consentimus, permanet 
motus. Ipse
autem conflictus, in quo etiam baptizati velut in agone decertant cum caro 
concupiscit adversus spiritum, et spiritus adversus carnem, ubi et spiritus 
facit bonum opus, non consentiendo concupiscentiae malae, sed non perficit, 
quia ipsa mala desideria non absumit, et caro facit malum desiderium, sed 
nec [ipsa] perficit, quia sibi non consentiente spiritu, et ipsa ad opera 
damnanda non pervenit: iste ergo conflictus non Judaeorum, nec quorumlibet 
aliorum, sed plane christianorum fidelium et bene vivendo in hoc certamine 
laborantium, breviter ostenditur, ad Romanos ubi ait: Igitur ipse ego mente 
servio legi Dei, carne autem legi peccati. Si ergo haec est conditio in 
corpore mortis hujus, quae utique non fuit in paradiso in corpore vitae 
illius, proculdubio satis evidenter apparet unde
trahant parvuli obligationem peccati, cum carnaliter nascuntur, quae non 
solvitur, nisi cum spiritualiter renascuntur. Non enim hanc trahunt ex 
opere quo humanam Deus naturam fecit, sed ex vulnere quod naturae humanae 
hostis inflixit: non hostis secundum Manichaeos prosiliens ex natura mali 
quam non condidit Deus, sed hostis angelus, quondam ex opere Dei bonus, 
ex opere suo factus malus, qui se primum vulnerando prostravit, ut elisus 
elideret et per malam suasionem praevaricationis volnus infligeret. Unde 
genus humanum, etiam in his qui viam Dei ambulant, claudicaret.
          CAPUT CCC. Contra objectiones conclusionesque Pelagianas, sub 
titulis XV, responsa sancti Augustini ex libro ad Paulum et Eutropium episcopos, 
de Perfectione justitiae.
Ante omnia, inquit, interrogandus est qui negat hominem sine peccato esse 
posse, quid sit quodcunque peccatum, quod vitari potest, an quod vitari 
non potest. Si quod vitari non potest, peccatum non est. Si quod vitari 
potest, potest homo sine peccato esse, quod vitari potest: nulla enim ratio 
vel justitia patitur saltem dici peccatum quod vitari nullo modo potest. 
Respondemus vitari posse peccatum, si natura vitiata sanetur gratia Dei 
per Jesum Christum Dominum nostrum. In tantum enim sana non est, in quantum 
id quod faciendum est, aut caecitate non videt, aut infirmitate non implet, 
dum caro concupiscit adversus
spiritum, et spiritus adversus carnem, ut ea quae vult homo non faciat. 
Iterum quaerendum est, inquit, Peccatum voluntatis an necessitatis est? 
si necessitatis est, peccatum non est; si voluntatis, vitari potest. Respondemus 
quod supra: et ut sanemur, invocamus eum cui dicitur in psalmo: De necessitatibus 
meis educ me. Iterum, inquit, quaerendum est quid est peccatum, naturale 
an accidens. Si naturale, peccatum non est; si autem accidens est, et recedere 
potest; et quod recedere potest, vitari potest; et quod vitari potest, 
potest homo sine eo esse quod vitari potest. Respondemus naturale non esse 
peccatum, sed naturae praesertim vitiatae, unde facti sumus natura filii 
irae, parum esse ad non peccandum voluntatis arbitrium, nisi adjuta sanetur 
gratia per Jesum
Christum Dominum nostrum. Iterum, ait, quaerendum est quid est peccatum, 
actus an res: si res est, auctorem habeat necesse est; et si auctorem habere 
dicitur, jam alter praeter Deum, rei alicujus auctor, induci videbitur. 
At si hoc dici impium est, et confiteri necesse est peccatum omne actum 
esse, non rem; si igitur actus est, imo quia vere actus est, vitari potest. 
Repondemus peccatum quidem actum dici et esse, non rem; sed etiam in corpore 
claudicatio eadem ratione actus est, non res, quoniam res, pes ipse, vel 
corpus, vel homo est, qui pede vitiato claudicat; nec tamen vitare potest 
claudicationem, nisi habuerit sanatum pedem. Quod etiam in interiore homine 
fieri potest, sed gratia Dei per Jesum Christum Dominum nostrum. Ipsum 
sane vitium, quo claudicat homo, nec pes est, nec corpus, nec homo, nec 
ipsa
claudicatio, quae utique non est, quando non ambulat, cum tamen insit vitium 
quo fit claudicatio quando ambulat. Quaerat ergo quod eidem vitio nomen 
imponat, utrum rem velit dicere, an actum, an rei potius qualitatem malam, 
qua deformis actus existit. Sic et in homine interiore animus res est, 
rapina actus est: avaritia vitium est, id est qualitas, secundum quam malus 
est animus, etiam quando nihil agit unde avaritiae suae serviat, etiam 
quando audit, non concupisces, seque vituperat, et tamen avarus manet, 
sed per fidem renovatur, id est sanatur de die in diem, nec tamen nisi 
gratia Dei per Jesum Christum Dominum nostrum. Iterum, inquit, quaerendum 
est utrumne debeat homo sine peccato esse. Procul
dubio debet: si debet, 72 potest; si non potest, ergo nec debet: et si 
non debet homo esse sine peccato, debet ergo esse cum peccato; etiam peccatum 
non erit si illud deberi constiterit: aut si hoc etiam dici absurdum est, 
confiteri necesse est debere hominem sine peccato esse, et constat eum 
non aliud debere quam potest. Respondetur eadem similitudine qua superius 
jam respondimus: cum enim videmus claudum qui sanari potest, recte utique 
dicimus: Debet esse homo iste sine claudicatione; et si debet, potest: 
nec tamen cum vult continuo potest, sed cum fuerit adhibita curatione sanatus, 
et medicina adjuverit voluntatem. Hoc fit in interiore homine, quod ad 
peccatum attinet, tanquam ejus claudicationem per ejus gratiam qui venit 
non vocare justos, sed peccatores,
quia non est opus sanis medicus, sed male habentibus. Iterum, ait, quaerendum 
est utrumne praeceptum sit homini sine peccato esse. Aut enim non potest, 
et praeceptum non est; aut quia praeceptum est, potest: nam cur praeciperetur 
quod fieri omnino non posset? Respondetur consultissime homini praecipi 
rectis passibus ambulare, ut cum se non posse perspexerit, medicinam requirat, 
quae interioris hominis ad sanandam peccati claudicationem gratia Dei est 
per Jesum Christum Dominum nostrum. Iterum, ait, quaerendum est an velit 
hominem Deus sine peccato esse. Procul dubio vult, et procul dubio potest: 
quis enim tam demens est, ut vel dubitet fieri posse quod Deum velle non 
dubitet? Respondetur, si nollet Deus hominem sine peccato esse, non mitteret 
Filium suum,
qui sanaret homines a peccatis: hoc fit in credentibus et profitentibus 
[proficientibus], renovatione interioris hominis de die in diem, donec 
fiat perfecta justitia tanquam sanitas plena. Item, ait, quaerendum est 
quomodo vult Deus hominem esse cum peccato, an sine peccato. Procul dubio 
non vult esse cum peccato. Quanta haec impietatis blasphemia sit cogitandum 
est, ut dicatur hominem posse esse cum peccato, quod Deus non vult; et 
negetur posse esse sine peccato, quod Deus vult: quasi aliquem ad hoc Deus 
creaverit, ut posset esse quod nolit, et non posset esse quod velit; et 
ut contra suam magis, quam ut secundum suam existeret voluntatem. Jam superius 
responsum est, sed addendum video, quod spe salvi facti sumus, spes autem 
quae videtur non est spes: quod enim videt
quis, quid sperat? Si autem quod non videmus speramus, per patientiam exspectamus: 
tunc ergo plena [erit] justitia, quando plena sanitas; tunc plena sanitas, 
quando plena charitas (plenitudo enim legis charitas); tunc autem plena 
charitas, quando videbimus eum sicuti est. Neque enim erit quod addatur 
ad dilectionem, cum fides pervenerit ad visionem. Iterum quaerendum est, 
inquit, per quid efficitur homo cum peccato, per naturae necessitatem, 
an per arbitrii libertatem. Si per naturae necessitatem, culpa caret; si 
per arbitrii libertatem, quaerendum est a quo ipsam arbitrii libertatem 
acceperit. Procul dubio a Deo: Deus autem quod dedit, certe bonum est, 
negari enim non potest. Qua igitur ratione bonum probatur, si magis ad 
malum quam ad bonum pronum est? magis enim
ad malum quam ad bonum pronum est, si homo per illud potest esse cum peccato, 
et non potest esse sine peccato. Respondetur per arbitrii libertatem factum 
ut esset homo cum peccato, sed jam poenalis vitiositas subsecuta, ex libertate 
fecit necessitatem; unde ad Deum fides clamat: De necessitatibus meis educ 
me; sub quibus positi, vel non possumus quod volumus intelligere, vel quod 
intellexerimus volumus nec valelemus implere: nam et ipsa libertas credentibus 
a Liberatore promittitur: Si vos, inquit, Filius liberaverit, tunc vere 
liberi eritis; victa enim judicio [vitio], in quod cecidit voluntate, caruit 
libertate natura. Hinc alia Scriptura dicit: A quo enim quis devictus est, 
huic et servus addictus est. Sicut ergo non est opus sanis medicus, sed 
male habentibus, ita non est opus
liberis liberator, sed servis, ut ei dicat gratulatio libertatis: Salvam 
fecisti de necessitatibus animam meam; ipsa enim sanitas est vera libertas 
quae non periisset, si bona permansisset voluntas. Quia vero peccavit voluntas, 
secuta est peccantem peccatum habendi dura necessitas, donec tota sanetur 
infirmitas, et accipiatur tanta libertas, in qua, sicut necesse est, permaneat 
beate vivendi voluntas; ita ut sit etiam bene vivendi et nunquam peccandi 
voluntaria felixque necessitas. Proinde, inquit, Deus bonum hominem fecit, 
et praeterquam illum bonum fecit, bonum ei insuper ut faceret imperavit. 
Quam impium ut confiteamur hominem malum esse, quod nec factus est nec 
ei praeceptum est; et negemus eum bonum posse esse, quod factus est, et 
quod ei ut faceret imperatum est. Respondemus:
Quia ergo non se ipse homo, sed Deus bonum hominem fecit, Deus eum, non 
se ipse, ut sit bonus reficit, dum volentem, credentem, invocantem, liberat 
a malo quod sibi ipse fecit; hoc autem fit dum gratia Dei per Jesum Christum 
Dominum nostrum renovatur homo interior de die in diem, ut ad sempiternam, 
non poenam, sed vitam resurgat homo exterior in novissimo die. Iterum, 
ait, quaerendum est quot modis constet omne peccatum, duobus nisi fallor, 
si aut illa fiant quae prohibentur, aut illa non fiant quae jubentur; tam 
certe omnia illa quae prohibita sunt, vitari possunt, quam quae praecepta 
sunt perfici: nam frustra aut prohiberetur aut juberetur quod vel caveri 
vel impleri non posset; et quomodo negabimus posse esse hominem sine peccato, 
cum confiteri necesse sit eum tam omnia illa
quae vetantur posse cavere, quam quae imperantur efficere? Respondetur 
multa esse in Scripturis sanctis divina praecepta, quae omnia commemorare 
nimis operosum est: sed Dominus qui verbum consumens et brevians fecit 
super terram, in duobus praeceptis dixit Legem Prophetasque pendere, ut 
intelligeremus, quidquid aliud divinitus praeceptum est, in his duobus 
habere finem, et ad haec duo esse referendum: Diliges Dominum Deum tuum 
ex toto corde tuo, et ex tota anima tua, et ex tota mente tua, et diliges 
proximum tuum tanquam te ipsum. In his, inquit, duobus praeceptis tota 
Lex pendet et Prophetae: quidquid ergo Dei lege prohibemur, et quidquid 
jubemur facere, ad hoc prohibemur et jubemur, ut duo ista compleamus; et 
forte generalis prohibitio est, Non concupisces; et
generalis jussio est, Diliges: unde breviter et apostolus Paulus quodam 
loco utrumque complexus est; prohibitio est enim: Nolite conformari huic 
saeculo; jussio autem: Sed reformamini in novitate mentis vestrae: illud 
pertinet ad Non concupiscere, hoc ad Diligere; illud ad continentiam, hoc 
ad justitiam; illud ad declinandum a malo, hoc ad faciendum bonum: non 
concupiscendo enim vetustate exspoliamur, et novitate induimur diligendo. 
Sed nec quisque esse potest continens, nisi Deus det; et charitas Dei diffunditur 
in cordibus nostris, non per nos ipsos, sed per Spiritum sanctum qui datus 
est nobis: hoc autem fit de die in diem in his qui volendo, et credendo, 
et invocando proficiunt, et praeterita obliviscentes, in ea quae
ante sunt extenduntur. Ad hoc enim lex ista praecipit ut cum in his implendis 
homo defecerit, non se extollat superbia tumidus, sed ad gratiam confugiat 
fatigatus; ac sic eum lex terrendo, ad Christum diligendum paedagogi perducat 
officio. Iterum quaerendum est, inquit, quomodo non potest homo esse sine 
peccato, voluntate 73 an natura. Si natura, peccatum non est; si voluntate, 
perfacile potest voluntas voluntate mutari. Respondemus admonentes esse 
cogitandum quanta sit ista praesumptio, qua dicitur non solum posse, quod 
quidem adjuvante Dei gratia negandum non est, sed etiam perfacile posse 
voluntatem voluntate mutari, cum dicat Apostolus: Caro concupiscit adversus 
spiritum et spiritus adversus carnem; haec enim [sibi] invicem adversantur, 
ut non ea quae vultis
faciatis: non enim ait, haec invicem adversantur, ut quae potestis facere 
nolitis, sed, ut non ea quae vultis faciatis. Cur ergo concupiscentia carnis, 
quae utique culpabilis atque vitiosa est, nihilque est aliud quam desiderium 
peccati, quod idem Apostolus praecipit ne regnet in nostro mortali corpore, 
ubi satis ostendit esse tamen in nostro mortali corpore quod permittendum 
non sit ut regnet; cur ergo ista concupiscentia non mutata est ea voluntate, 
quam voluntatem satis evidenter expressit Apostolus, dicens: Ut non ea 
quae vultis faciatis, si facile potest voluntas voluntate mutari? nec sane 
isto modo naturam, sive animae, sive corporis, quam Deus creavit et quae 
tota bona est, accusamus, sed eam dicimus propria voluntate vitiatam sine 
Dei
gratia non posse sanari. Iterum, ait, quaerendum est, si non potest homo 
sine peccato esse, cujus culpa est, ipsiusne hominis an cujuslibet alterius. 
Si ipsius hominis, quomodo culpa hominis est, si hoc non est quod esse 
non potest? Respondemus, ideo esse hominis culpam quod non est sine peccato, 
quia sola hominis voluntate factum est ut ad istam necessitatem veniret, 
quam sola hominis voluntas superare non possit. Iterum, ait, quaerendum 
est, si natura hominis bona est (quod nullus negare, nisi Marcion, aut 
Manichaeus audebit), quomodo igitur bona est, si malo ei non est carere 
possibile? Omne enim peccatum malum esse, quis dubitet? Respondemus et 
naturam hominis bonam esse, et eam malo carere posse: nam ideo clamamus, 
Libera nos a malo, quod non perficitur quandiu corpus quod
corrumpitur aggravat animam: sed hoc agitur gratia per fidem, utaliquando 
dicatur: Ubi est, mors, contentio tua? ubi est, mors, aculeus tuus? Aculeus 
autem mortis peccatum, virtus vero peccati Lex: quoniam Lex prohibendo 
auget peccati cupiditatem, nisi diffundat Spiritus charitatem, quae plena 
et perfecta tunc erit, cum videbimus facie ad faciem. Et hoc, inquit, dicendum 
est, certe justus Deus, negari enim non potest. Imputat autem Deus homini 
omne peccatum. Et hoc quoque confitendum puto quia neque peccatum est quidquid 
non imputabitur in peccatum, etsi est aliquod peccatum quod vitari non 
possit. Quomodo justus Deus dicitur, si imputare cuiquam creditur quod 
vitari non possit? Respondemus
jam olim contra superbos esse clamatum: Beatus cui non imputavit Dominus 
peccatum. Non enim imputat his qui fideliter ei dicunt: Dimitte nobis debita 
nostra, sicut et nos dimittimus debitoribus nostris: et juste non imputat, 
quia justum est quod ait: In qua mensura mensi fueritis, in eadem remetietur 
vobis. Peccatum est autem cum vel non est charitas quae esse debet, vel 
minor est quam debet, sive hoc vitari voluntate possit, sive non possit; 
quia si potest, praesens voluntas hoc facit; si autem non potest, praeterita 
voluntas hoc fecit; et tamen vitari potest, non quando voluntas superba 
laudatur, sed quando humilis adjuvatur. Post haec ille qui ista conscripsit, 
introducit personam suam quasi cum altero disputantem, et facit se interrogari,
et quasi ab interrogante sibi dici: Da mihi hominem sine peccato? et respondet: 
Do tibi qui esse possit; et rursus ab interrogante dicitur ei: Quis est? 
et respondet, Ipse tu. Quod si dixeris, inquit, ego esse non possum, respondendum 
est, cujus culpa est? Quod si dixeris, mea, dicendum est, et quomodo tua 
est, si ipse non potes? Iterum facit se interrogari, et dici sibi: Tu ipse 
sine peccato es, qui dicis hominem sine peccato esse posse? et respondet, 
Quod non sum sine peccato, cujus culpa est? quod si dixerit, inquit, tua 
est, respondendum est, quomodo mea, si esse non possum? Nos respondemus 
nullum cum eis de his verbis esse debere conflictum, quia non est ausus 
dicere esse hominem sine peccato, vel aliquem, vel seipsum, sed
tantummodo esse posse respondit; quod neque nos negamus: quando autem possit, 
et per quem possit, hoc quaeritur. Si enim modo est, non omni animae fideli 
positae in corpore mortis hujus orandum est et dicendum: Dimitte nobis 
debita nostra; cum jam in sancto baptismo universa fuerint dimissa praeterita. 
Quisquis autem membris fidelibus Christi hoc non esse orandum, persuadere 
conatur, nihil aliud quam seipsum Christianum non esse profitetur. Porro 
si per seipsum potest homo esse sine peccato, ergo Christus gratis mortuus 
est; non autem gratis mortuus est Christus: non igitur potest homo esse 
sine peccato, etiamsi velit, nisi adjuvetur gratia Dei per Jesum Christum 
Dominum nostrum. Quod ut perficiatur, et nunc in proficientibus agitur, 
et omni
modo implebitur, contentione mortis absumpta, et charitate, quae credendo 
et sperando nutritur, videndo et obtinendo perfecta. Deinceps instituit 
divinis testimoniis agere quod intendit, quod quale sit diligentius advertamus.
          CAPUT CCCI. Ubi possint praecepta perfectione compleri, et quid 
sit liberare de corpore mortis, vel quod nomine jejunii, eleemosynae et 
orationis, omnis justitiae generalitas indicetur; ex libro eodem.
Testimonia, inquit, quibus probatur praeceptum esse homini ut absque peccato 
sit. Ad hoc respondemus: Non utrum praeceptum sit quaeritur (quod valde 
manifestum est), sed hoc ipsum quod praeceptum
esse constat, utrum in corpore mortis hujus possit impleri, ubi caro concupiscit 
adversus spiritum, et spiritus adversus carnem, ut non ea quae volumus 
faciamus. De quo corpore mortis hujus non omnis liberatur qui finit hanc 
vitam, sed qui in hac vita susceperit gratiam, et ne in vanum suscipiat 
bonis operibus egerit. Aliud est enim exire de hoc corpore (quod omnes 
homines dies vitae hujus ultimus cogit), aliud est autem liberari de corpore 
mortis hujus, quod sola Dei gratia per Jesum Christum Dominum nostrum sanctis 
et fidelibus ejus impertit. Post hanc autem vitam merces perficiens redditur, 
sed eis tantum a quibus in hac vita ejusdem mercedis meritum comparatur. 
Non enim ad saturitatem justitiae, cum hinc exierit quisque perveniet, 
nisi ad
eam, cum hic est, esuriendo et sitiendo cucurrerit: Beati quippe qui esuriunt 
et sitiunt justitiam, quoniam ipsi saturabuntur. Quandiu ergo peregrinantes 
a Domino, per fidem ambulamus, non per speciem, unde dictum est, Justus 
ex fide vivit; haec est nostra in ipsa peregrinatione justitia, ut ad illam 
perfectionem plenitudinemque justitiae, ubi in specie decoris ejus jam 
plena et perfecta charitas erit, nunc ipsius cursus rectitudine et perfectione 
tendamus, castigando corpus nostrum et servituti subjiciendo, et eleemosynas 
in dandis beneficiis, et dimittendis quae in nos sunt commissa peccatis, 
hilariter et ex corde faciendo, et orationibus indesinenter instando, et 
haec faciendo in doctrina sana, qua aedificatur fides recta, spes firma, 
charitas pura. Haec est nunc nostra
justitia, qua 74 currimus, esurientes et sitientes, ad perfectionem plenitudinemque 
justitiae, ut ea postea saturemur. Unde Dominus in Evangelio cum dixisset: 
Nolite facere justitiam vestram coram hominibus, ut videamini ab eis; ne 
istum nostrum cursum fine humanae gloriae metiremur, non est in expositione 
justitiae ipsius exsecutus nisi tria ista, jejunium, eleemosynas, orationes: 
jejunio scilicet, universam corporis castigationem significans; eleemosynis, 
omnem benevolentiam et beneficentiam vel dandi vel ignoscendi; et oratione 
insinuans omnes regulas sancti desiderii, ut quoniam in castigatione corporis 
frenatur concupiscentia, quae non frenari sed omnino esse non debet, nec 
erit in illa perfectione justitiae ubi nullum erit omnino peccatum,
et saepe in usu rerum etiam concessarum atque licitarum exerit immoderationem 
suam: in ipsa vera beneficentia, qua justus consulit proximo, quaedam fiunt 
quae obsint, cum prodesse putata sint; et aliquando per infirmitatem, vel 
cum minus sufficitur necessitatibus aliorum, vel parum in eis proficit 
quod benignitatis ac laboris impenditur, subrepit taedium, quo fuscetur 
hilaritas, in qua datorem diligit Deus: subrepit autem tanto magis quanto 
minus quisque, et tanto minus quanto magis profecerit.
          CAPUT CCCII. Praeceptum de diligendo Deo in illa vita perfecte 
compleri dicit, et rationem reddit testimoniorum quibus imperatur homini 
perfectum esse, vel quando sit Ecclesia gloriosa.
Quotquot ergo perfecti hoc sapiamus, id est quotquot perfecti currimus, 
hoc sapiamus quod nondum perfecti sumus, ut illic perficiamur quo perfecte 
adhuc currimus: ut cum venerit quod perfectum est, quod ex parte est destruatur; 
id est, non jam ex parte sit, sed ex toto, quia fidei et spei jam res ipsa, 
non quae credatur et speretur, sed quae videatur teneaturque succedet: 
charitas autem quae in his tribus major est non auferatur, sed augeatur 
et impleatur, contemplata quod credebat, et quod sperabat indepta. In qua 
plenitudine charitatis, praeceptum illud implebitur: Diliges Dominum Deum 
tuum ex toto corde tuo, et ex tota anima tua, et ex tota mente tua; nam
cum est adhuc aliquid carnalis concupiscentiae, quod vel continendo frenetur, 
non omnimodo ex tota anima diligitur Deus: non enim caro sine anima concupiscit, 
quamvis caro concupiscere dicatur, quia carnaliter anima concupiscit. Tunc 
erit justus sine ullo omnino peccato, quia nulla lex erit in membris ejus 
repugnans legi mentis ejus; sed prorsus toto corde, tota anima, tota mente 
diliget Deum, quod est primum summumque praeceptum. Cur ergo non praeciperetur 
homini ista perfectio, quamvis eam in hac vita nemo habeat? non enim recte 
curritur, si quo currendum est nesciatur. Quomodo autem sciretur, si nullis 
praeceptis ostenderetur? Sic ergo curramus, ut comprehendamus: omnes enim 
qui recte current [currunt], comprehendent; non sicut in agone theatrico
omnes quidem currunt, sed unus accipit palmam: curramus credendo, sperando 
et desiderando; curramus corpus castigando, et eleemosynas in bonis dandis 
malisque ignoscendis hilariter ex corde faciendo, et currentium vires ut 
adjuventur orando; et sic audiamus praecepta perfectionis, ne currere negligamus 
ad plenitudinem charitatis. His praemissis, ea testimonia quae posuit iste 
cui respondemus tanquam nos ea protulerimus, diligenter audiamus in Deuteronomio: 
Tu autem perfectus eris coram Domino Deo tuo; item illic: Et non erit inconsummatus 
in filiis Israel. Item Salvator in Evangelio: Estote perfecti, quia Pater 
vester qui in coelis est, perfectus est. Item apostolus ad Corinthios secunda: 
De caetero, fratres, gaudete, perfecti estote; item ad
Colossenses: Corripientes omnem hominem, et docentes in omni sapientia, 
ut exhibeamus omnem hominem perfectum in Christo. Item ad Ephesios: Ut 
exhiberet ipse sibi gloriosam Ecclesiam, non habentem maculam aut rugam, 
aut aliquid hujusmodi, ut sit sancta et immaculata. Unde et beatus David 
dicit: Domine, quis habitabit in tabernaculo tuo, aut quis requiescet in 
monte sancto tuo? qui ingreditur sine macula, et operatur justitiam; et 
alibi: Et ero immaculatus cum eo; et alibi: Beati immaculati in via, qui 
ambulant in lege Domini. Item apud Salomonem: Diligit Dominus sancta corda; 
accepti sunt illi autem omnes immaculati. Horum testimoniorum aliqua currentes 
exhortantur, ut perfecte currant; aliqua ipsum
finem commemorant quo currendo pertendant: ingredi autem sine macula non 
absurde etiam ille dicitur, non qui jam perfectus est, sed qui ad ipsam 
perfectionem irreprehensibiliter currit, carens criminibus damnabilibus, 
atque ipsa peccata venialia non negligens mundare eleemosynis. Ingressum 
quippe, hoc est iter nostrum quo tendimus ad perfectionem, munda mundat 
oratio; munda est autem oratio ubi veraciter dicitur: Dimitte nobis debita 
nostra, sicut et nos dimittimus; ut dum non reprehenditur quod non imputatur, 
sine reprehensione, hoc est sine macula, noster ad perfectionem cursus 
habeatur; in qua perfectione, cum ad eam venerimus [pervenerimus], jam 
non sit omnino quod ignoscendo mundetur. Sed aliud est esse sine peccato, 
quod de
solo in hac vita Unigenito dictum est, aliud est esse sine querela, quod 
de multis justis etiam in hac vita dici potuit; quoniam est quidam modus 
bonae vitae de quo, etiam in ista humana conversatione, justa querela esse 
non possit: quis enim juste queritur de homine qui nemini vult male, et 
quibus potest fideliter consulit, nec contra cujusquam injurias tenet libidinem 
vindicandi, ut veraciter dicat: Sicut et nos dimittimus debitoribus nostris. 
Et tamen eo ipso quod verum dicit, Dimitte sicut et nos dimittimus, sine 
peccato se non esse declarat; inde est quod dicit: Nihil iniquum erat in 
manibus meis, sed oratio mea munda; hinc enim erat munda oratio, quia veniam 
non injuste petebat qui veraciter dabat. Judicium enim sine misericordia 
illi qui non fecit misericordiam;
superexaltat autem misericordia judicio: quod si non esset, quae spes esset, 
quandoquidem cum Rex justus sederit in throno, quis gloriabitur castum 
se habere cor? aut quis gloriabitur mundum se esse a peccato? Tunc ergo 
per ejus misericordiam justi plene perfecteque mundati, fulgebunt in regno 
Patris sui sicut sol. Tunc plene atque perfecte erit Ecclesia, non habens 
maculam aut rugam, aut aliquid hujusmodi, quia tunc etiam erit vere gloriosa. 
Cum enim non tantum ait ut exhiberet sibi ecclesiam non habentem maculam 
aut rugam, sed addidit, gloriosam; satis significavit, quando erit sine 
macula et ruga aut aliquo ejusmodi, tunc utique quando gloriosa: non enim 
modo in tantis malis, in tantis scandalis, in tanta permixtione hominum 
pessimorum, in tantis opprobriis
impiorum dicendum est eam esse gloriosam, quia reges ei serviunt, ubi est 
periculosior majorque tentatio; sed tunc potius gloriosa erit, quando fiet 
quod idem ait Apostolus: Cum Christus apparuerit vita vestra, tunc et vos 
cum ipso apparebitis in gloria; cum enim Dominus ipse secundum formam servi, 
per quam se mediator conjunxit Ecclesiae, non fuerit glorificatus nisi 
post resurrectionis gloriam [nisi resurrectionis gloria]; 75 unde dictum 
est: Spiritus autem non erat datus, quia Jesus nondum fuerat glorificatus; 
quomodo dicenda est ante resurrectionem suam Ecclesia ejus esse gloriosa? 
mundat ergo eam nunc lavacro aquae, in verbo abluens peccata praeterita, 
et pellens ab ea dominationem malorum angelorum:
deinde perficiens ejus sanitates, facit eam occurrere in illam gloriosam, 
sine macula et ruga. Quos enim praedestinavit, illos et vocavit, et quos 
vocavit ipsos et justificavit: quos autem justificavit, illos et glorificabit; 
in hoc mysterio dictum arbitror: Ecce ejicio daemonia, et sanitates perficio 
hodie et cras, et tertia [die] consummor, id est, perficior. Dixit enim 
hoc ex persona corporis sui, quod est Ecclesia Dei, ponens pro distinctis 
ordinatisque temporibus quod et in sua resurrectione significavit in triduo. 
Puto autem interesse inter rectum corde et mundum corde: nam et rectus 
corde in ea quae ante sunt extenditur, ea quae retro sunt obliviscens, 
ut recto cursu, id est recta fide atque intentione, perveniat ubi habitet 
mundus corde. Sicut illa singula reddenda sunt singulis,
ubi dictum est: Quis ascendit? montem Domini, aut quis stabit in loco sancto 
ejus? innocens manibus, et mundus corde; innocens manibus ascendet, et 
mundus corde stabit: illud in opere est, illud in fine. Et illic magis 
intelligendum quod dictum est: Bona est substantia cui non est peccatum 
in conscientia. Tunc enim erit vere bona substantia, id est verae divitiae, 
cum transierit tota paupertas, id est consumpta fuerit omnis infirmitas. 
Nunc vero avertat se homo a delicto, cum proficiendo inde discedit, et 
renovetur de die in diem, et dirigat manus in opera misericordiae, et ab 
omni delicto mundet cor suum; misereatur ut quod restat per veniam dimittatur. 
Hoc enim salubriter et sine vana inanique jactantia bene intelligitur in 
eo quod dixit sanctus Joannes: Si cor
nostrum nos non reprehendat, fiduciam habemus ad Deum, et quaecunque petierimus 
accipiemus ab eo. Hoc enim videtur in isto loco admonuisse, ne cor nostrum 
nos in ipsa oratione et petitione reprehendat; hoc est, ne forte cum coeperimus 
dicere, Dimitte nobis, sicut et nos dimittimus, compungamur non facere 
quod dicimus, aut etiam non audeamus dicere quod non faciamus, et fiduciam 
petendi amittamus.
          CAPUT CCCIII. De eo quod ait Apostolus: Judicium ex uno in condemnationem; 
ex epistola Responsionis ad consulta Hilarii.
Cum ergo in utroque, id est et in judicio et in gratia, quod attinet ad 
unum et multa delicta una eademque
sit ratio, dicant isti nobis quare judicium dixerit ex uno delicto ducere 
in condemnationem, gratiam vero ex multis delictis in justificationem. 
Aut acquiescant ideo sic esse dictum, quia in hac causa duo constituuntur 
homines: Adam, ex quo subsistit generatio carnalis, et Christus, ex quo 
generatio [regeneratio] spiritalis; sed quia tantum ille homo, iste autem 
et Deus et homo: non quomodo illa generatio uno delicto obligat, quod est 
ex Adam, ita ista regeneratio unum delictum solum solvit, quod est ex Adam. 
Sed illi quidem generationi sufficit ad condemnationem unius delicti connexio; 
quidquid enim postea homines ex malis suis operibus addunt, non pertinet 
ad illam generationem, sed ad humanam conversationem.
Huic autem regenerationi non sufficit illud delictum tantummodo solvere 
quod ex Adam trahitur, sed quicquid etiam postea ex iniquis operibus humanae 
conversationis accedit; ideo judicium ex uno in condemnationem, gratia 
autem ex multis delictis in justificationem. Si enim ob unius delictum 
mors regnavit per unum, a quo delicto parvuli per baptismum expiantur, 
multo magis qui abundantiam gratiae et justitiae accipiunt, in vita regnabunt, 
per unum Jesum Christum: multo magis utique in vita regnabunt, quia aeternae 
vitae regnum erit. Mors autem in eis temporaliter transit, non in aeternum 
regnabit. Itaque sicut per unius delictum in omnes homines ad condemnationem 
(de qua condemnatione parvuli per sacramentum baptismi liberandi sunt), 
ita et per
unius justificationem in omnes homines ad justificationem vitae: et hic 
omnes dixit et ibi, non quia omnes homines veniunt ad gratiam justificationis 
Christi, cum tam multi alienati ab illa in aeternum moriantur: sed quia 
omnes qui renascuntur, in justificationem non nisi per Christum renascuntur; 
sicut omnes qui nascuntur, in condemnationem nonnisi per Adam nascuntur. 
Nemo quippe [est] in illa generatione praeter Adam, nemo in ista regeneratione 
praeter Christum; ideo omnes et omnes: eosdem autem omnes etiam multos 
postea dicit, adjungens: Sicut enim per inobedientiam unius hominis peccatores 
constituti sunt multi, sic et per unius hominis obedientiam, justi constituentur 
multi. Qui multi, nisi quos jam paulo ante omnes dixerat? Vide quemadmodum
commendat unum, et unum, id est Adam et Christum: illum ad condemnationem, 
hunc ad justificationem; cum tanto post Adam venerit Christus in carne, 
ut sciamus antiquos justos, quicunque esse potuerunt, non nisi per eamdem 
fidem liberatos per quam liberamur et nos, fidem scilicet incarnationis 
Christi, quae illis praenuntiabatur, sicut et nobis annuntiabatur [facta 
annuntiatur]. Ideo hic Christum hominem dicit, cum sit et Deus, ne quis 
existimet antiquos justos per Deum tantummodo Christum, id est per Verbum 
quod erat in principio, non etiam per fidem incarnationis ejus, qua et 
homo Christus dicitur, potuisse liberari. Sententia quippe ista destrui 
non potest, de qua et alibi dicit per unum hominem mors, et per unum hominem 
resurrectio mortuorum: sicut
in Adam omnes moriuntur, sic et in Christo omnes vivificabuntur; utique 
resurrectionem dicit justorum, ubi est vita aeterna, non resurrectionem 
iniquorum, ubi mors aeterna erit: ideo ait vivificabuntur, quia illi damnabuntur. 
Hinc et in veteribus sacramentis circumcisio parvulorum octavo die fieri 
praecepta est, quoniam Christus, in quo fit delicti carnalis exspoliatio 
(quam significat circumcisio), die dominico resurrexit, qui post septimum 
sabbati octavus est. Haec ergo fides etiam antiquorum justorum fuit; unde 
et Apostolus dicit: Habentes autem eumdem spiritum fidei, propter quod 
scriptum est: Credidi, propter quod locutus sum; et nos credimus, propter 
quod et loquimur; non diceret eumdem Spiritum fidei, nisi
admonens etiam antiquos justos ipsum habuisse spiritum fidei, hoc est incarnationis 
Christi. Sed quia illis futura praenuntiabatur quae jam facta nobis annuntiatur, 
et tempore Veteris Testamenti velabatur quae tempore Novi Testamenti revelatur, 
ideo ejus sacramenta variata sunt, ut alia essent in Vetere Testamento, 
alia in Novo, cum fides ipsa varia non sit, sed una sit, quia sicut in 
Adam omnes moriuntur, sic et in Christo omnes vivificabuntur.
          CAPUT CCCIV. Contra id quod dixerunt Pelagiani humanam non posse 
mutare vel debilitare naturam id quod substantia caret; ex libro de Natura 
et Gratia.
Primo, inquit, de eo disputandum est quod per peccatum debilitata dicitur 
et immutata natura. Unde ante omnia quaerendum puto, inquit, quid sit peccatum,
substantia aliqua, an omnino substantia 76 carens nomen, quo non res, non 
existentia, non corpus aliquod, sed perperam facti actus exprimitur. Deinde 
adjungit: Credo ita est; et si ita est, inquit, quomodo potuit humanam 
debilitare vel mutare naturam quod substantia caret? Cernitisne quo tendat 
et quo manus porrigat haec disputatio, ut omnino frustra dictum putetur, 
Vocabis nomen ejus Jesum: ipse enim salvum faciet populum suum a peccatis 
eorum. Quomodo enim salvum faciet, ubi nulla est aegritudo? peccata quippe 
ea quibus dicit Evangelium salvum faciendum populum Christi, substantia 
non sunt, et secundum istum vitiare non possunt. O frater, bonum est ut 
memineris te esse Christianum. Credere
ista fortasse suffecerit; sed tamen quia disputare vis, nec obest, imo 
etiam prodest, si firmissima praecedat fides; nec existimemus peccato naturam 
humanam non posse vitiari, sed divinis credentes Scripturis, peccato eam 
esse vitiatam, quomodo id fieri potuerit, inquiramus; quoniam peccatum 
jam didicimus non esse substantiam, nonne attenditur, ut alia omittam, 
etiam non manducare non esse substantiam? A substantia quippe receditur, 
quoniam cibus substantia est; sed abstinere a cibo non est substantia, 
et tamen substantia corporis, si omnino abstinetur a cibo, ita languescit, 
ita valetudinis inaequalitate corrumpitur, ita exhauritur viribus, ita 
lassitudine debilitatur et frangitur, ut si aliquo modo perduret in vita, 
vix possit ad eum cibum revocari unde abstinendo
vitiata est. Sic non est substantia peccatum, sed substantia est Deus summaque 
substantia, et solus verus rationalis creaturae cibus. A quo per inobedientiam 
recedendo, et per infirmitatem non valendo capere quo debuit et gaudere, 
audis quemadmodum dicat: Percussum est sicut fenum, et aruit cor meum, 
quoniam oblitus sum munducare panem meum.
          CAPUT CCCV. De Samuel et Pythonissa, ex libro ad Dulcitium de 
VIII Quaestionibus.
Sexta tua propositio est, utrum juxta Historiam [libri Regum] pythonissa 
ipsum prophetam Samuelem de inferno evocaverit. Hoc a me beatae memoriae 
Simplicianus, Mediolanensis episcopus, aliquando
quaesivit. Quid ei responderim subditum lege. Item quaeris, inquam, utrum 
spiritus immundus qui erat in pythonissa potuerit agere ut Samuel a Saule 
videretur, et loqueretur cum eo. Sed multo majoris miraculi est, quod ipse 
Satanas princeps immundorum omnium spirituum potuit loqui cum Deo, et petere 
tentandum Job justissimum virum: qui etiam apostolos tentandos petiit; 
aut si hoc ideo non habet difficilem quaestionem, quia per quam voluerit 
creaturam, cui voluerit creaturae, ubique praesens veritas loquitur: nec 
propterea magni meriti est cui loquitur Deus; interest enim quid [ipse] 
loquatur; quia et imperator cum multis innocentibus non loquitur, quibus 
providentissime consulit ad salutem, et cum multis nocentibus loquitur, 
quos jubet interfici: si
ergo hinc propterea nulla quaestio est, nulla sit quaestio quomodo etiam 
immundus spiritus cum anima sancti viri loqui potuerit: omnibus enim sanctis 
Deus creator et sanctificator longe utique major est. Quod si hoc movet 
quod licuerit maligno spiritui excitare animam justi, et tanquam de abditis 
mortuorum receptaculis evocare, nonne magis mirandum est quod Satanas ipsum 
Dominum assumpsit, et constituit super pinnam templi? Quolibet enim modo 
id fecerit, ille etiam modus quo Samuel factum est ut excitaretur, similiter 
latet; nisi forte quis dixerit, faciliorem diabolo fuisse licentiam ad 
Dominum vivum unde voluit assumendum, et ubi voluit constituendum, quam 
ad Samuelis defuncti spiritum a suis sedibus excitandum. Quod si illud 
in Evangelio nos
ideo non perturbat, quia Dominus voluit atque permisit nulla diminutione 
suae potestatis et divinitatis id fieri, sicut ab ipsis Judaeis (quanquam 
perversis atque immundis, et facta diabolica facientibus) et teneri se, 
et vinciri, et illudi, et crucifigi, atque interfici passus est; non est 
absurdum credere ex aliqua dispensatione divinae voluntatis permissum fuisse 
ut non invitus, nec dominante atque subjugante magica potentia, sed volens 
atque obtemperans occultae dispensationi Dei, quae pythonissam illam et 
Saulem latebat, consentiret spiritus prophetae sancti se ostendi aspectui 
regis, divina eum sententia percussurus. Cur enim anima boni hominis, a 
malis vivis evocata si venerit, amittere videatur dignitatem suam, cum 
et vivi plerumque boni, vocati ad malos veniant, et agant cum eis quod 
officium postulat,
aequitatis servato atque inconcusso decore virtutis suae, et illorum vitiis 
pro rerum praesentium vel usu, vel necessitate tractatis? Quanquam in hoc 
facto potest esse alius facilior exitus, et expeditior intellectus, ut 
non vere spiritum Samuelis excitatum a requie sua credamus, sed aliquod 
phantasma et imaginariam illusionem diaboli machinationibus factam, quam 
propterea Scriptura nomine Samuelis appellat, quia solent imagines earum 
rerum omnium nominibus appellari quarum imagines sunt: sicut omnia quae 
pinguntur atque finguntur ex aliqua materia metalli aut ligni, aut cujusque 
rei aptae ad opera hujusmodi, quaeque etiam videntur in somnis. Et omnes 
fere imagines earum rerum quarum imagines
sunt. appellari in omnibus solent: quis enim est qui hominem pictum dubitet 
vocare hominem? quandoquidem et singulorum quorumque picturam cum aspicimus, 
propria quaeque nomina incunctanter adhibemus: velut cum intuentes tabulam 
aut parietem, dicimus: Ille Cicero est, ille Sallustius est, ille Achilles, 
ille Hector; hoc flumen Simois, illa Roma; cum aliud nihil sint quam pictae 
imagines. Unde Cherubim cum sint coelestes potestates, ficta tamen ex metallo 
quod imperavit Deus super arcam Testamenti, magnae rei significandae gratia 
non aliud quam Cherubim in illa quoque figmenta vocitantur. Item quisquis 
videt somnium, non dicit: Vidi imaginem Augustini, aut Simpliciani; sed, 
vidi Augustinum, an Simplicianum: cum eo tempore quo tale
aliquid vidit, nos ignoraremus; usque adeo manifestum est non ipsos homines 
sed imagines eorum videri. Et Pharao spicas se dixit vidisse in somnis 
et boves, non spicarum aut boum imagines. Si igitur liquido constat nominibus 
earum rerum quarum imagines sunt easdem imagines appellari, non mirum est 
quod Scriptura dicit, Samuelem visum, etiamsi forte imago Samuelis apparuit 
machinamento ejus qui transfigurat se velut angelum lucis, et ministros 
suos velut ministros justitiae. Jam vero si illud movet quomodo et a maligno 
spiritu Sauli vera praedicta sint, potest et illud mirum videri, quomodo 
daemones agnoverint Christum, quem Judaei non agnoscebant. Cum enim vult 
Deus etiam per infimos infernosque spiritus aliquem vera cognoscere,
temporalia duntaxat atque ad istam mortalitatem pertinentia, facile est 
et non incongruum ut omnipotens 77 et justus, ad eorum poenam quibus ista 
praedicantur, ut malum quod eis impendet antequam veniat praenoscendo patiantur, 
occulto apparatu mysteriorum suorum etiam spiritibus talibus aliquid divinationis 
impertiat, ut quod audiunt ab angelis praenuntient hominibus. Tantum autem 
audiunt, quantum omnium Dominus atque moderator vel jubet vel sinit. Unde 
etiam spiritus pythonicus in Actibus apostolorum attestatur Paulo apostolo, 
et evangelista esse conatur: miscent tamen isti fallacias et verum quod 
nosse potuerint, non docendi magis quam decipiendi fine praenuntiant; et 
forte hoc est quod cum illa imago Samuelis Saulem praediceret moriturum, 
dixit etiam
secum futurum, quod utique falsum est. Magno quippe intervallo post mortem 
separari bonos a malis, in Evangelio legimus; cum Dominus inter superbum 
illum divitem, cum jam apud inferos tormenta pateretur, et illum qui ad 
ejus januam ulcerosus jacebat, jam in requie constitutum, magnum chaos 
interjectum esse testatur. Aut si propterea Samuel Sauli dixit, Mecum eris, 
ut non ad aequitatem [aequalitatem] felicitatis, sed ad parem conditionem 
mortis referatur, quod uterque homo fuerit, et uterque mori potuerit; jamque 
mortuus mortem vivo praenuntiabat; perspicit, quantum opinor, prudentia 
tua, secundum utrumque intellectum habere
exitum illam lectionem qui non sit contra fidem; nisi forte profundiore 
et prolixiore [perplexiore] inquisitione, quae vel virium mearum vel temporis 
excedit angustias, inveniatur ad liquidum, vel posse, vel non posse animam 
humanam cum ex hac vita emigraverit, magicis carminibus evocatam, vivorum 
apparere conspectibus, etiam corporis lineamenta gestantem, ut non solum 
videri valeat, sed et agnosci: et si potest, utrum etiam justi anima, non 
quidem cogatur magicis sacris, sed dignetur ostendi, occultioribus imperiis 
[mysteriis] summae legis obtemperans; ut si fieri non posse claruerit, 
non uterque sensus in hujus Scripturae tractatione atque expositione admittatur, 
sed illo excluso, imaginaria simulatio [similitudo] Samuelis, diabolico 
ritu facta intelligatur. Sed
quoniam sive illud fieri possit, sive non possit, tamen fallacia Satanae 
atque imaginum simulandarum callida operatio decipiendis humanis sensibus 
multiformis invigilat, pedetentim quidem, ne inquisitionibus diligentioribus 
praescribamus, sed tamen potius existimemus tale aliquid factum [a maligno 
spiritu] malignae pythonissae illius ministerio, quandiu nobis aliquid 
amplius excogitare atque explicare non datur. Haec sunt quae tunc de pythonissa 
et Samuele rescripsi, sed quam non frustra dixerim, pedetentim, nos in 
hac re gesta simulatam imaginem Samuelis maligno pythonissae ministerio 
praesentatam, existimare debere (ne inquisitionibus diligentioribus praescribamus) 
mea posterior inquisitio declaravit, quando inveni in libro Ecclesiastico, 
ubi
patres laudantur ex ordine, ipsum sic fuisse laudatum, ut prophetasse etiam 
mortuus diceretur. Sed si et huic libro ex Hebraeorum (quia in eorum non 
est canone) contradicitur, quid de Moyse dicturi sumus, qui certe et in 
Deuteronomio mortuus, et in Evangelio cum Elia qui mortuus non est legitur 
apparuisse viventibus?
          CAPUT CCCVI. Quibus sacrificium prosit, aut locus martyrum in 
quo quispiam sepelitur; ex libro de Cura pro mortuis gerenda ad Paulinum 
episcopum.
Scripsisti mihi, quaerens a me utrum prosit cuique post mortem quod corpus 
ejus apud sancti alicujus memoriam sepeliatur. Certe. Nam dicis videri 
tibi non esse inanes motus animorum religiosorum atque fidelium pro suis 
ista [ita] curantium: adjungis etiam
vacare non posse quod universa pro defunctis Ecclesia supplicare consuevit, 
ut hinc et illud conjici possit, homini prodesse post mortem si fide suorum 
humando ejus corpori talis provideatur locus, in quo appareat opitulatio 
etiam isto modo quaesita sanctorum. Sed cum haec ita sint, quomodo huic 
opinioni contrarium non sit quod ait Apostolus: Omnes enim astabimus ante 
tribunal Christi, ut referat unusquisque secundum ea quae per corpus gessit, 
sive bonum, sive malum. Non te satis videre significas. Hac quippe apostolica 
sententia, ante mortem admonet fieri quod possit prodesse post mortem; 
non tunc quando jam recipiendum est quod quisque gesserit
ante mortem. Verum haec ita solvitur quaestio, quoniam quodam vitae genere 
acquiritur, dum in hoc corpore vivitur, ut aliquid adjuvent ista defunctos. 
Ac per hoc, secundum ea quae per corpus gesserunt, eis quae post corpus 
religiose pro illis facta fuerint adjuvantur. Sunt enim quos nihil omnino 
adjuvant ista, sive pro eis fiant quorum tam mala sunt merita, ut nec talibus 
digni sint adjuvari; sive pro his quorum tam bona, ut talibus non indigeant 
adjumentis. Genere igitur vitae quod gessit quisque per corpus, efficitur 
ut prosint vel non prosint quaecunque pro illo pie fiunt cum reliquerit 
corpus. Nam meritum per quod ista prosint si nullum comparatum est in hac 
vita, frustra post hanc quaeritur vitam. Ita fit ut neque inaniter Ecclesia, 
vel suorum cura pro defunctis
quod potuerit religionis impendat; et tamen ferat unusquisque secundum 
ea quae per corpus gessit, sive bonum, sive malum, reddente Deo unicuique 
secundum opera ejus. Ut enim hoc quod impenditur possit ei prodesse post 
corpus, in ea vita est acquisitum quam gessit in corpore. Provisus itaque 
sepeliendis corporibus apud memoriam sanctorum locus bonae affectionis 
humanae est erga funera suorum, quoniam si nonnulla religio est ut sepeliantur, 
non potest nulla esse quando ubi sepeliantur attenditur. Sed cum talia 
vivorum solatia requiruntur, quibus eorum pius in suos animus appareat, 
non video quae sint adjumenta mortuorum, nisi ad hoc ut dum recolunt ubi 
sint posita eorum quos diligunt corpora, eisdem sanctis illos tanquam patronis 
susceptos
apud Dominum adjuvandos orando commendent. Quod quidem facere possent, 
etiamsi talibus locis eos humare non possent: sed non ob aliud vel memoriae 
vel monumenta dicuntur ea quae insignita fiunt sepulcra mortuorum, nisi 
quia eos qui viventium oculis morte subtracti sunt, ne oblivione etiam 
cordibus subtrahantur, in memoriam revocant et admonendo faciunt cogitari. 
Nam et memoriae nomen id apertissime ostendit, et monumentum, eo quod moneat 
mentem, id est admoneat, nuncupatur. Propter quod et Graeci μνημεῖον vocant 
quod nos memoriam seu monumentum appellamus, quoniam lingua eorum memoria 
ipsa qua meminimus μνὴμη dicitur. Cum itaque recolit animus 78 ubi sepultum 
sit charissimi corpus, et occurrit locus nomine martyris
venerabilis, eidem martyri animam dilectam commendat recordantis et precantis 
affectus; qui eum defunctis a fidelibus charissimis exhibetur, cum prodesse 
non dubium est his qui cum in corpore viverent talia sibi post hanc vitam 
prodesse meruerunt. Verum etsi aliqua necessitas, vel humari corpora, vel 
in talibus locis humari nulla data facultate permittat, non sunt praetermittendae 
supplicationes pro spiritibus mortuorum, quas faciendas pro omnibus in 
Christiana et catholica societate defunctis, etiam tacitis nominibus eorum, 
sub generali commemoratione suscepit Ecclesia; ut quibus ad ista de sunt 
parentes, aut filii, aut quicunque cognati, vel amici, ab una eis exnibeantur 
pia matre communi. Si
autem deessent istae supplicationes quae fiunt recta fide ac pietate pro 
mortuis, puto quod nihil prodesset spiritibus eorum quamlibet locis sanctis 
exanima corpora ponerentur. Cum ergo fidelis mater fidelis filii defuncti 
corpus desideravit in basilica martyris poni; si quidem credidit ejus animam 
meritis martyris adjuvari, hoc quod ita credidit supplicatio quaedam fuit, 
et haec profuit, si quid profuit; et quod ad idem sepulcrum recurrit animo, 
et filium precibus magis magisque commendat, adjuvat defuncti spiritum 
non mortui corporis locus, sed ex locis memoria vivus matris affectus. 
Simul enim, et quis, et cui commendatus sit [commendandus], non utique 
infructuose religiosam mentem precantis attingit. Nam et orantes de membris 
sui corporis faciunt quod supplicantibus
congruit, cum genua figunt, cum extendunt manus, vel etiam prosternuntur 
solo, et si quid aliud faciunt visibiliter, quamvis eorum invisibilis voluntas 
et cordis intentio Deo nota sit, nec ille indigeat his indiciis ut animus 
ei pandatur humanus. Sed hinc magis seipsum excitat homo ad orandum gemendumque 
humilius atque ferventius; et nescio quomodo cum hi motus corporis fieri 
nisi motu animi praecedente non possint, eisdem rursus exterius visibiliter 
factis, ille interior invisibilis qui eos fecit, augetur. Ac per hoc cordis 
affectus qui ut fierent ista praecessit, quia facta sunt, crescit. Verumtamen 
si eo modo quisque teneatur, vel etiam ligetur, ut haec de suis membris 
facere nequeat; non ideo non orat interior homo, et ante oculos Dei, in
secretissimo cubili, ubi compungitur, sternitur. Ita etiam cum plurimum 
intersit ubi ponat corpus mortui sui qui pro spiritu ejus Deo supplicat 
quia et praecedens affectus locum elegit sanctum; et illic corpore posito 
recordatus locus sanctus eum qui praecesserat renovat et auget affectum. 
Tamen etiamsi non possit ubi religiosus animus elegit humare quem diligit, 
nullo modo debet a supplicationibus necessariis in ejus commendatione cessare. 
Ubicunque enim jaceat, vel non jaceat defuncti caro, spiritui requies acquirenda 
est: qui cum inde exiret, secum abstulit sensum, quo interesse possit quomodo 
quisque sit sive in bonis, sive in malis; nec ab ea carne exspectat adjuvari 
suam vitam, cui praebebat ipse vitam, quam detraxit excedens, et redditurus 
est rediens: quoniam
non caro spiritui, sed spiritus carni etiam ipsius resurrectionis meritum 
comparat, utrum ad poenam an ad gloriam reviviscat.
          CAPUT CCCVII. Quod saepe in somnis mortui viventibus apparere 
putantur; ex eodem libro.
Narrantur visa quaedam quae huic disputationi non negligendam videantur 
inferre quaestionem. Feruntur quippe mortui nonnulli, vel in somnis, vel 
alio quocunque modo apparuisse viventibus, atque ubi eorum corpora jacerent 
inhumata nescientibus, locisque monstratis admonuisse ut sibi sepultura 
quae denerat praeberetur. Haec si falsa esse responderimus, contra quorumdam 
scripta fidelium, et contra eorum
sensus qui talia sibi accidisse confirmant, impudenter venire videbimur: 
sed respondendum est non ideo putandum esse mortuos ista sentire, quia 
haec dicere, vel indicare, vel petere videntur in somnis: nam et viventes 
apparent saepe viventibus dormientibus, dum se ipsi nesciant apparere, 
et ab eis haec quae somniaveirnt audiunt dicentibus quod eos in somnis 
viderint agentes aliquid, vel loquentes. Si ergo me potest aliquis in somnis 
videre sibi aliquid quod factum est indicantem, vel etiam quod futurum 
est praenuntiantem, cum id ego prorsus ignorem, et omnino prorsus non curem, 
non solum quid ille somniet, sed utrum dormiente me vigilet, an vigilante 
me dormiat, an uno eodemque tempore vigilemus ambo, sive dormiamus quando 
ille somnium videt in quo
me videt; quid mirum si nescientes mortui, nec ista sentientes, tamen a 
viventibus videntur in somnis, et aliquid dicunt quod evigilantes verum 
esse cognoscant? Angelicis igitur operationibus fieri crediderim, sive 
permittatur desuper, sive jubeatur, ut aliquid dicere de sepeliendis corporibus 
suis videantur in somnis, cum id penitus nesciant quorum illa sunt corpora. 
Id autem aliquando utiliter fit, sive ad vivorum qualecunque solatium, 
ad quos pertinent illi mortui quorum apparent imagines somniantibus, sive 
ut his admonitionibus generi humano sepulturae commendetur humanitas, quae, 
licet defunctis non opituletur, culpanda tamen irreligiositate negligitur. 
Aliquando autem fallacibus visis homines in magnos mittuntur errores, quos 
talia perpeti justum est: velut
si quisquam videat in somnis quod Aeneas vidisse apud inferos poetica falsitate 
narratur, et ei cujuspiam non sepulti appareat imago, loquaturque talia 
qualia refertur locutus ille fuisse Palinurus; et cum evigilaverit, ibi 
corpus ejus inveniat ubi jacere inhumatum cum somniaret audivit, admonitus 
et rogatus ut sepeliret inventum. Et quia id verum esse comperit, credat 
ideo mortuos sepeliri, ut eorum animae ad loca transeant unde insepultorum 
animas inferna prohiberi lege somniavit. Nonne ista [ita] credens plurimum 
a tramite veritatis exorbitat? Sic autem infirmitas humana sese habet, 
ut cum in somnis quisque viderit mortuum, ipsius animam se videre arbitretur; 
cum autem vivum similiter somniaverit, non ejus animam neque corpus, sed 
hominis similitudinem
sibi apparuisse non dubitet, quasi non possint et mortuorum hominum eodem 
modo nescientium, non animae, sed similitudines apparere dormientibus. 
Pro certo cum Mediolani essemus, audivimus quod cum debitum repeteretur 
a quodam defuncti patris cautione prolata, quod filio nesciente a patre 
jam fuerat persolutum, contristari homo gravissime coepit, atque mirari 
quod ei pater moriens non dixerit quid deberet, cum fecisset etiam testamentum: 
tunc ei [nimis] anxio apparuit idem pater ejus in somnis, et ubi esset 
[repositum] recautum quo illa cautio vacuata fuerat, indicavit: quo invento 
juvenis atque monstrato, non solum falsi debiti calumniam propulsavit, 
sed etiam 79 paternum recepit chirographum
quod pater non receperat quando est pecunia persoluta. Hic utique putatur 
anima hominis curam, gessisse pro filio, et ad eum venisse dormientem, 
ut docens quod ignorabat magna molestia liberaretur: sed eodem ipso ferme 
tempore quo id audivimus, id est nobis apud Mediolanum constitutis, Carthaginis 
rhetor Eulogius, qui meus in eadem arte discipulus fuit, sicut ipse mihi 
posteaquam in Africam remeavimus, retulit, cum rhetoricos Ciceronis libros 
discipulis suis traderet, recensens lectionem quam postridie fuerat traditurus, 
quemdam locum offendit obscurum, quo non intellecto vix potuit dormire 
sollicitus. Qua nocte somnianti ego illi quod non intelligebat exposui, 
imo non ego, sed imago mea, nesciente me, et tam longe trans mare aliquid 
aliud sive agente, sive somniante,
et nihil de illius curis omnino curante. Quomodo fiant ista nescio, sed 
quomodolibet fiant, cur non eodem modo fieri credimus ut in somnis quisque 
videat mortuum, quomodo fit ut videat et vivum? ambobus utique nescientibus 
neque curantibus quis vel ubi, vel quando eorum imagines somniet. Similia 
sunt autem somniis nonnulla etiam visa vigilantium qui turbatos habent 
sensus, sicut phrenetici vel quocunque furentes modo: nam et ipsi loquuntur 
secum quasi vere praesentibus loquantur, et tam cum absentibus quam eum 
praesentibus quorum imagines cernunt, sive vivorum, sive mortuorum: sed 
quemadmodum hi qui vivunt ab eis se videri et cum eis se loqui nesciunt 
(neque enim revera ipsi adsunt, aut ipsi sermocinantur, sed turbatis homines 
talia visa imaginaria
patiuntur), eo modo et hi qui ex hac vita migrarunt, sic affectis hominibus 
videntur quasi praesentes, cum sint absentes, et utrum aliqui eos imaginaliter 
videant omnino nescientes. Huic rei simile est et illud, cum homines altius 
quam si dormirent subtrahuntur corporis sensibus, et occupantur talibus 
visis: et his enim apparent imagines vivorum atque mortuorum, sed cum fuerint 
sensibus redditi, quoscunque mortuos vidisse se dixerint, vere cum eis 
fuisse creduntur: nec attendunt qui haec audiunt, similiter ab eis absentium 
atque nescientium quorumdam etiam imagines visas esse vivorum. Ibi ergo 
sunt spiritus defunctorum, ubi non vident quaecunque aguntur aut eveniunt 
in ista vita hominibus: quomodo ergo vident tumulos suos aut corpora sua 
utrum abjecta jaceant
an sepulta? quomodo intersunt miseriae vivorum, cum vel sua ipsi mala patiantur, 
si talia merita contraxerunt, vel in pace requiescant, sicut huic Josiae 
promissum est, ubi mala ulla nec patiendo, nec compatiendo sustineant, 
liberati ab omnibus malis quaepatiendo et compatiendo cum hic viverent 
sustinebant? Dixerit aliquis: Si nulla est mortuis cura de vivis, quomodo 
ille dives qui apud inferos torquebatur rogabat Abraham patrem ut mittat 
Lazarum ad quinque fratres suos, nondum mortuos, et agat cum eis ne veniant 
et ipsi in eumdem tormentorum locum? Sed nunquid quia hoc ille dives dixit, 
ideo quid fratres agerent vel quid paterentur illo tempore scivit? Ita 
illi fuit cura de vivis, quamvis quid agerent
omnino nesciret, quemadmodum nobis est cura de mortuis, quamvis quid agant 
utique nesciamus: nam si nihil de mortuis curaremus, non utique pro illis 
Deo supplicaremus.
          CAPUT CCCVIII. Utrum martyres in beneficiis quae eorum orationibus 
conferuntur ipsi interesse credendi sunt rebus humanis; ex libro eodem.
Proinde fatendum est nescire quidem mortuos quid hic agatur, sed dum hic 
agitur: postea vero audire ab eis qui hinc ad eos moriendo pergunt, non 
quidem omnia, sed quae sinuntur indicare qui sinuntur etiam ista meminisse, 
et quae illos quibus haec indicant oportet audire. Possunt et ab angelis 
qui rebus quae aguntur hic praesto sunt audire aliquid mortui, quod unumquemque 
illorum audire debere judicat,
cui cuncta subjecta sunt. Nisi enim essent angeli qui possint interesse 
vivorum et mortuorum locis, non dixisset Dominus Jesus: Contigit autem 
mori in opem illum, et afferri ab angelis in sinum Abrahae. Nunc ergo hic, 
nunc ibi esse potuerunt qui hinc illuc quem Deus voluit abstulerunt. Possunt 
etiam spiritus mortuorum aliqua quae hic aguntur quae necessarium est eos 
nosse, et quos necessarium est ea nosse [et quae necessarium non est eos 
non nosse], non solum praesentia vel praeterita, verum etiam futura, Spiritu 
Dei revelante, cognoscere; sicut non omnes homines, sed prophetae dum hic 
viverent cognoscebant, nec ipsi omnia, sed quae illis esse revelanda Dei 
providentia judicabat. Mitti quoque ad vivos aliquos ex mortuis, sicut 
e contrario Paulus ex vivis in paradisum
raptus est, divina Scriptura testatur. Hinc et illa solvitur quaestio, 
quonam modo martyres ipsis beneficiis quae dantur orantibus indicant se 
interesse rebus humanis, si nesciunt mortui quid agunt vivi. Non enim solis 
beneficiorum effectibus, verum ipsis etiam hominum aspectibus confessorem 
apparuisse Felicem, cujus inquilinatum pie diligis, cum a barbaris Nola 
oppugnaretur, audivimus non incertis rumoribus, sed testibus certis. Verum 
ista divinitus exhibentur longe aliter quam sese habet usitatus ordo singulis 
creaturarum generibus attributus. Non enim quia in vinum aqua cum voluit 
Dominus repente conversa est, ideo non debemus quid aqua valeat in elementorum 
ordine proprio, ab istius divini operis raritate, vel potius singularitate 
discernere: nec quoniam
Lazarus resurrexit, ideo mortuus omnis quando vult resurgit, aut eo modo 
exanimis a vivente quomodo a vigilante dormiens excitatur. Alii [itaque] 
sunt humanarum limites rerum, alia divinarum signa virtutum; alia sunt 
quae naturaliter, alia quae mirabiliter fiunt: quamvis et naturae Deus 
adsit ut sit, et miraculis natura non desit. Non igitur ideo putandum est 
vivorum rebus quoslibet interesse posse defunctos, quoniam quibusdam sanandis 
vel adjuvandis martyres adsunt; sed ideo potius intelligendum est quod 
per Divinam potentiam martyres vivorum rebus intersunt, quoniam defuncti 
per naturam propriam vivorum rebus interesse non possunt. Quanquam ista 
quaestio vires intelligentiae meae vicit [vincat], quemadmodum opitulentur 
marytres his
quos per eos certum est adjuvari: utrum ipsi per seipsos adsint uno tempore 
tam diversis locis et tanta inter se longinquitate discretis, sive ubi 
sunt eorum memoriae, sive praeter suas memorias ubicunque adesse sentiuntur; 
an ipsis in loco suis meritis congruo ab omni mortalium conversatione semotis, 
et tamen generaliter orationibus [orantibus] pro indigentia supplicantium, 
sicut nos oramus pro mortuis, quibus utique non praesentamur, nec ubi sint 
vel quid agant scimus, Deus omnipotens qui est 80 ubique praesens, nec 
concretus nobis, nec remotus a nobis, exaudiens martyrum preces, per angelica 
ministeria usquequaque diffusa praebeat hominibus ista solatia, quibus 
in hujus vitae miseria judicat esse praebenda, et suorum merita martyrum 
ubi vult, quando vult,
quomodo vult, maximeque per eorum memorias (quoniam hoc novit expedire 
nobis ad aedificandam fidem Christi, pro cujus illi confessione sunt passi) 
mirabili atque ineffabili potestate ac bonitate commendet. Res est haec 
altior quam ut a me possit attingi, et abstrusior quam ut a me valeat perscrutari; 
et ideo quid horum duorum sit, an vero fortassis utrumque sit, ut aliquando 
ista fiant per ipsam praesentiam martyrum, aliquando per angelos suscipientes 
personam martyrum, definire non audeo. Mallem a scientibus ista perquirere: 
neque enim nemo est qui haec sciat, non qui sibi scire videatur et nesciat. 
Dona enim Dei sunt his alia et illis alia largientis, secundum Apostolum 
qui dicit, unicuique dari manifestationem Spiritus ad utilitatem.
          CAPUT CCCIX. Item de oblatione vel eleemosyna pro defunctis; 
ex eodem libro.
Quae cum ita sint, non existimemus ad mortuos pro quibus curam gerimus 
pervenire, nisi quod pro eis, sive altaris, sive orationum, sive eleemosynarum 
sacrificiis solemniter supplicamus: quamvis non pro quibus fiunt omnibus 
prosint, sed eis tantum quibus dum vivunt comparatur ut prosint. Sed quia 
non discernimus qui sint, oportet ea pro regeneratis omnibus facere, ut 
nullus eorum praetermittatur ad quos haec beneficia possint et debeant 
pervenire. Melius enim supererunt ista eis quibus nec obsunt nec prosunt, 
quam eis deerunt quibus prosunt. Diligentius tamen facit haec quisque pro 
necessariis
suis, quo pro illo fiant similiter a suis. Corpori autem humando quidquid 
impenditur, non est praesidium salutis, sed humanitatis officium, secundum 
affectum quo nemo unquam carnem suam odio habet. Unde oportet ut quam potest 
pro carne proximi curam gerat, cum ille inde recesserit qui regebat. Et 
si haec faciunt qui carnis resurrectionem non credunt, quanto magis debent 
facere qui credunt ut corpori mortuo, sed tamen resurrecturo et in aeternitate 
mansuro, impensum ejusmodi officium sit etiam quodammodo ejusdem fidei 
testimonium? Quod vero quisque apud memorias martyrum sepelitur, hoc tantum 
mihi videtur prodesse defuncto, ut commendans eum etiam martyrum patrocinio 
affectus pro ille supplicationis augeatur.
          CAPUT CCCX. De sententia Domini dicentis: Qui viderit mulierem 
ad concupiscendum, etc.; ex libro I de sermone Domini in monte.
Audistis quia dictum est [antiquis]: Non moechaberis; ego autem dico vobis 
quia omnis qui viderit mulierem ad concupiscendum eam, jam moechatus est 
eam in corde suo. Justitia ergo minor est non moechari corporum conjunctione, 
justitia vero major regni Dei, non moechari in corde. Quisquis autem non 
moechatur in corde, multo facilius custodit ut non moechetur in corpore; 
illud ergo confirmavit qui hoc praecepit; non enim venit legem solvere 
sed implere. Sane considerandum est quod non dixit, Omnis qui concupierit 
mulierem, sed, Qui viderit
mulierem ad concupiscendum, id est, hoc fine et hoc animo attenderit, ut 
eam concupiscat, quod jam non est titillari delectatione carnis, sed plane 
[plene] consentire libidini, ita ut non refrenetur illicitus appetitus, 
sed si facultas data fuerit, satietur; nam tria sunt quibus impletur peccatum, 
suggestione, delectatione, consensione. Suggestio sive per memoriam fit, 
sive per corporis sensus, cum aliquid videmus, vel audimus, vel olfacimus, 
vel gustamus, vel tangimus. Quo si frui delectaverit, delectatio illicita 
refrenanda est: velut cum jejunamus, et visis cibis palati appetitus assurgit, 
non fit nisi delectatione, sed huic tamen non consentimus, et eam dominantis 
rationis jure cohibemus: si autem consensio facta fuerit, plenum peccatum 
erit, notum [autem] Deo in
corde nostro etiamsi facto non innotescat hominibus. Ita ergo sunt isti 
gradus, quasi a serpente suggestio fiat, id est lubrico et volubili, hoc 
est temporali corporum motu, quia etsi qua talia phantasmata intus versantur 
in anima, de corpore forinsecus tracta sunt; et si quis occultus praeter 
istos quinque sensus motus corporis animam tangit, est etiam ipse temporalis 
et lubricus, et ideo quanto illabitur occultius, ut cogitationem contingat, 
tanto convenientius serpenti comparatur. Tria ergo haec, ut dicere coeperam, 
similia sunt illi gestae rei quae in Genesi scripta est, ut quasi a serpente 
fiat suggestio et quaedam suasio: in appetitu autem carnali tanquam in 
Eva delectatio, in ratione vero, tanquam in viro consensio. Quibus peractis, 
tanquam de paradiso, hoc est de beatissima
luce justitiae, in mortem homo expellitur justissime omnino. Non enim cogit 
qui suadet, et omnes naturae in ordine suo, gradibus suis pulchrae sunt, 
sed de superioribus, in quibus rationalis animus ordinatus est, ad inferiora 
non est declinandum; nec quisquam hoc facere cogitur, et ideo si fecerit, 
sine justa defensione punitur: non enim hoc committit invitus. Verumtamen 
delectatio ante consuetudinem vel nulla est, vel tam tenuis, ut prope nulla 
sit, cui consentire magnum peccatum est, cum est illicita. Cum autem quisque 
consenserit, committit peccatum in corde; si autem etiam in factum processerit, 
videtur satiari et exstingui cupiditas: sed postea cum suggestio repetitur, 
major accenditur delectatio,
quae tamen adhuc multo minor est quam illa quae assiduis factis in consuetudinem 
vertit. Hanc enim vincere difficillimum est, et tamen etiam ipsam consuetudinem 
si se quisque non deserat, et Christianam malitiam non reformidet, illo 
duce atque adjutore superabit; ac sic in pristinam pacem atque ordinem 
et vir Christo, et mulier viro subjicitur. Sicut ergo tribus gradibus ad 
peccatum pervenitur: suggestione, delectatione, consensione; ita ipsius 
peccati tres sunt differentiae: in corde, in facto, in consuetudine; tanquam 
tres mortes: una quasi in domo, id est cum in corde consentitur libidini; 
altera jam prolata quasi extra portam, cum in factum procedit assensio; 
tertia cum vi consuetudinis malae, tanquam mole terrena premitur animus,
quasi in sepulcro jam putens. Quae tria genera mortuorum Dominum resuscitasse 
quisquis Evangelium legit agnoscit. Et fortasse considerat quas differentias 
habeat etiam ipsa vox resuscitantis; cum alibi dicit: Puella, surge; alibi: 
Juvenis, tibi dico, surge; alibi: 81 Infremuit spiritu et flevit; et rursus 
fremuit, et post deinde voce magna clamavit: Lazare, veni foras. Quapropter 
nomine moechantium qui hoc capitulo commemorantur, omnem carnalem et libidinosam 
concupiscentiam oportet intelligi. Cum enim tam assidue idololatriam Scriptura 
fornicationem dicat, Paulus autem apostolus avaritiam idololatriae nomine 
appellet, quis dubitet omnem malam concupiscentiam recte fornicationem 
vocari, quando anima, neglecta superiore lege qua regitur, inferiorum
naturarum turpi voluptate, quasi mercede prostituta, corrumpitur? Et ideo 
quisquis carnalem delectationem adversus rectam voluntatem suam rebellare 
sentit per consuetudinem peccatorum, cujus indomita violentia trahitur 
in captivitatem, recolat, quantum potest, qualem pacem peccando amiserit, 
et exclamet: Infelix ego homo, quis me liberabit de corpore mortis hujus? 
gratia Dei per Jesum Christum [Dominum nostrum]. Ita enim cum se infelicem 
exclamat, lugendo implorat consolatoris auxilium, nec parvus est ad beatitudinem 
accessus cognitio infelicitatis suae, et ideo: Beati (etiam) lugentes, 
quoniam ipsi consolabuntur.
          CAPUT CCCXI. De eo quod ait Dominus: Omni petenti date; quomodo 
non sit contrarium sententiae dicentis: Ne dederis peccatori.
Omni petenti te, inquit, da, non omnia petenti, ut id des quod donare honeste 
et juste potes: quid si enim pecuniam petat, qua innocentem conetur occidere? 
quid si postremo stuprum petat? sed ne multa persequar quae sunt innumerabilia, 
id profecto dandum est quod nec tibi, nec alteri noceat, quantum sciri 
aut credi ab homine potest; et cui juste negaveris quod petit, indicanda 
est ipsa justitia, ut non eum inanem dimittas: ita omni petenti te dabis, 
quamvis non semper id quod petit dabis; et aliquando melius aliquid dabis, 
cum petentem te injusta correxeris. Quod autem ait, Qui voluerit a te mutuari, 
ne
aversatus fueris, ad animum referendum est. Hilarem enim datorem diligit 
Deus. Mutuatur autem omnis qui accipit, etiamsi non ipse soluturus est: 
cum enim misericordibus Deus plura restituat, omnis qui beneficium praestat 
feneratur.
          CAPUT CCCXII. Quomodo intelligendum sit: Cavete ne justitiam 
vestram faciatis coram hominibus: vel quae sit sinistra; ex eodem libro.
Cordis mundatio est tanquam oculus quo videtur Deus, cujus simplicis habendi 
tantam curam esse oportet, quantam ejus rei dignitas flagitat, quae tali 
oculo conspici potest. Huic autem oculo magna ex parte mundato difficile 
est non subripere sordes aliquas de his rebus quae ipsas nostras bonas 
actiones
comitari solent, veluti est laus humana: siquidem non recte vivere perniciosum 
est, recte autem vivere, et nolle laudari, quid est aliud quam inimicum 
esse rebus humanis, quae utique tanto sunt miseriores, quanto minus placet 
recta vita hominum? Si ergo inter quos vivis te recte viventem non laudaverint, 
illi in errore sunt; si autem laudaverint, tu in periculo: nisi tam simplex 
cor habueris et mundum, ut ea quae recte facis non propter laudes hominum 
facias, magisque illis recta laudantibus gratuleris quibus id quod bonum 
est placet, quam tibi, quia recte vivis, etiamsi nemo laudaret; ipsamque 
laudem tuam tunc intelligas utilem esse laudantibus, si non teipsum in 
tua bona vita, sed Deum honorent, cujus sanctissimum templum est quisquis 
vivit bene, ut
illud impleatur quod ait David: In Domino laudabitur anima mea, audiant 
mites et jocundentur [mansueti et laetentur]. Pertinet ergo ad oculum mundum 
non intueri in recte faciendo laudes hominum, et ad eas referre quod recte 
facis, id est propterea recte facere aliquid ut hominibus placeas; sic 
enim etiam simulare bonum libebit, si non attendentur [attenditur], nisi 
ut homo laudet, qui quoniam videre cor non potest, potest etiam falsa laudare: 
quod qui faciunt, id est qui bonitatem simulant, duplici corde sunt. Non 
ergo habet simplex cor, id est mundum cor, nisi qui transcendit humanas 
laudes, et illum solum intuetur cum recte vivit, et ei placere nititur 
qui conscientiae solus inspector est; de cujus conscientiae puritate quidquid 
procedit, tanto est laudabilius,
quanto humanas laudes minus desiderat. Cavete ergo, inquit, facere justitiam 
vestram coram hominibus, ut videamini ab eis, id est, cavete hoc animo 
juste vivere, et ibi constituere bonum vestrum, ut vos videant homines; 
alioquin mercedem non habebitis apud Patrem vestrum qui in coelis est: 
non si ab hominibus videamini, sed si propterea juste vivatis ut ab hominibus 
videamini. Nam ubi erit quod in principio sermonis hujus dictum est: Vos 
estis lumen [lux] mundi? Non potest civitas abscondi super montem posita, 
neque accendunt lucernam et ponunt eam sub modio, sed super candelabrum, 
ut luceat omnibus qui in domo sunt: sic luceat lumen vestrum coram hominibus, 
ut videant
bona facta vestra; sed non ibi finem constituit, addidit enim: Et glorificent 
Patrem vestrum qui in coelis est. Hic autem quia hoc reprehendit si sibi 
ipsi sit [si ibi sit] finis recte factorum, id est, si propterea recte 
faciamus ut tantum videamur ab hominibus, posteaquam dixit: Cavete facere 
justitiam vestram coram hominibus, ut videamini ab eis, nihil addidit in 
quo apparet non hoc eum prohibuisse ut recte fiat coram hominibus, sed 
ne ideo recte fiat coram hominibus ut videamur ab eis, id est, ut hoc intueamur, 
et ibi finem nostri propositi collocemus; nam et Apostolus dicit: Si adhuc 
hominibus placerem, Christi servus non essem; cum alio loco dicat: Placete 
hominibus [omnibus] per omnia, sicut [et] ego
omnibus per omnia placeo, quod qui non intelligunt, contrarium putant, 
cum ille se dixerit non placere hominibus, quia non ideo recte faciebat 
ut placeret hominibus, sed ut Deo, ad cujus amorem corda hominum volebat 
convertere, eo ipso quo placebat hominibus: itaque et non se placere hominibus 
recte dicebat, quia in eo ipso ut Deo placeret intuebatur: et placendum 
esse hominibus recte praecipiebat: non ut hoc appeteretur tanquam merces 
recte factorum, sed quia Deo placere non posset qui non se his quos salvos 
fieri vellet praeberet imitandum: imitari autem illum qui sibi non placuerit, 
nullo facto [pacto] quisquam potest. Sicut ergo non absurde loqueretur 
qui diceret: In hac opera qua navem quaero, non navem quaero, sed patriam;
sic Apostolus convenienter diceret: In hac opera qua hominibus placeo, 
non hominibus, sed Deo placeo, quia non hoc appeto, sed ad id refero ut 
me imitentur quos salvos fieri volo; sicut dicit de oblatione quae fit 
in sanctos, non quia quaero datum, sed inquiro [requiro] fructum, id est, 
quod quaero datum vestrum, non hoc quaero, sed fructum vestrum: hoc enim 
indicio apparere poterat quantum profecissent in Deum, cum id libenter 
facerent [offerrent], quod non propter gaudium de 82 muneribus, sed propter 
communionem charitatis ab eo quaerebatur. Illi ergo perceperunt mercedem 
suam, qui non ob aliud eleemosynam faciunt nisi ut glorificentur ab hominibus: 
non si glorificentur ab hominibus, sed si ideo faciant ut glorificentur,
sicut superius tractatum est. Laus enim humana non appeti a recte faciente, 
sed sequi debet recte facientem, ut illis proficiant qui etiam imitari 
possunt quod laudant, non ut hinc putet aliquid eos sibi prodesse quem 
laudant. Te autem faciente eleemosynam, non sciat [nesciat] sinistra tua 
quid faciat dextera tua. Nihil consequentius sinistra videtur significare, 
quam ipsam delectationem laudis; dextra autem significat intentionem implendi 
praecepta divina. Cum itaque conscientiae facientis eleemosynam miscet 
se appetitio laudis humanae, fit sinistra conscia operis dextrae. Nesciat 
ergo sinistra tua quid faciat dextera tua, id est, non se misceat conscientiae 
tuae laudis humanae appetitio, cum eleemosyna facienda divinum praeceptum 
contendis implere. Ut sit eleemosyna
tua in abscondito [absconso]. Quid est in abcondito, nisi in ipsa bona 
conscientia, quae humanis oculis demonstrari non potest nec verbis aperiri? 
quandoquidem multi multa mentiuntur. Quapropter, si dextra intrinsecus 
agit in abscondito, ad sinistram pertinent exteriora omnia quae sunt visibilia 
et temporalia. Sit ergo eleemosyna tua in ipsa conscientia, ubi multi eleemosynam 
faciunt bona voluntate, etiamsi pecuniam vel si quid est aliud quod inopi 
largiendum est non habent; multi autem foris faciunt, et intus non faciunt, 
qui vel ambitione vel alicujus temporalis rei gratia, volunt misericordes 
videri, in quibus sola sinistra operari existimanda est. Item alii quasi 
medium inter utrosque locum tenent, ut et intentione quae in Deum est eleemosynam
faciant, et tamen inserat se huic optimae voluntati nonnulla etiam laudis 
vel cujusque rei fragilis et temporalis cupiditas: sed Dominus noster multo 
vehementius prohibet solam sinistram in nobis operari, quando etiam misceri 
eam vetat operibus dextrae, ut scilicet non modo sola temporalium rerum 
cupiditate caveamus eleemosynam facere, sed nec ita in hoc opere attendamus 
Deum, ut sese misceat vel adjungat exteriorum appetitio commodorum. Agitur 
enim de corde mundando, quod nisi fuerit simplex, mundum non erit: simplex 
autem quomodo erit, si duobus dominis servit, nec una intentione rerum 
aeternarum purifi cat aciem suam sed e am mortalium quoque fragiliumque 
rerum amo re obn ubilat? Sit ergo eleemosyna tua in abscondito
[absconso], et Pater tuus qui videt in abscondito, reddet tibi; rectissime 
omnino et verissime. Si enim praemium ab eo exspectas qui conscientiae 
solus inspector est, sufficiat tibi ad promerendum praemium ipsa conscientia.
          CAPUT CCCXIII. Cur orandum sit, Deo sciente quid nobis necessarium; 
ex eodem libro.
Quaeri potest sive rebus sive verbis orandum sit? quid opus sit ipsa oratione, 
si Deus jam novit quid nobis sit necessarium? nisi quia ipsa orationis 
intentio cor nostrum serenat et purgat, capaciusque efficit ad excipienda 
divina munera quae spiritaliter nobis infunduntur. Non enim ambitione precum 
nos exaudit Deus, qui semper paratus est dare suam lucem nobis non visibilem, 
sed intelligibilem et spiritalem; sed nos
non semper parati sumus accipere, cum declinamur [inclinamur] in alia, 
et rerum temporalium cupiditate tenebramur. Fit ergo in oratione conversio 
cordis ad eum qui semper dare paratus est, si nos capiamus quod dederit, 
et in ipsa conversione purgatio interioris oculi, cum excluduntur ea quae 
temporaliter cupiebantur, ut acies simplicis cordis ferre possit simplicem 
lucem, divinitus sine ullo occasu aut immutatione fulgentem; nec solum 
ferre, sed etiam manere in illa, non tantum sine molestia, sed etiam cum 
ineffabili gaudio, quod vere ac sinceriter beata vita percipitur [perficitur].
          CAPUT CCCXIV. De differentia tentationis: et quomodo diabolus 
steterit ante Deum aut petit Job tentandum; ex eodem libro.
Sexta petitio est, Et ne nos inferas in tentationem. Nonnulli codices habent, 
inducas, quod tantumdem valere arbitror; nam ex uno Graeco quod dictum 
est ἐνέγκης [εἰσενέγκης ], Latine utrumque translatum est. Multi autem 
deprecando ita dicunt: Ne nos patiaris induci in tentationem, exponentes 
videlicet quomodo dictum sit inducas. Non enim per seipsum inducit Deus, 
sed induci patitur eum quem suo auxilio deseruit, ordine occultissimo ac 
meritis causis, etiam saepe manifestis, dignum judicat ille quem deserat 
et in tentationem induci sinat. Aliud est autem induci in tentationem, 
aliud tentari: nam sine
tentatione probatus esse nullus potest sive sibi ipsi, sicut scriptum est: 
Qui non est tentatus qualia scit? sive aliis, sicut Apostolus dicit: Et 
tentationem vestram in carne mea non sprevistis. Hinc enim eos firmos esse 
cognovit, quod eis tribulationibus quae Apostolo secundum carnem acciderant 
non sunt a charitate deflexi: nam Deo noti sumus et ante omnes tentationes, 
qui scit omnia antequam fiant. Quod itaque scriptum est: Tentat vos Dominus 
Deus vester, ut sciat s' diligatis eum; illa locutione positum est, ut 
sciat pro eo quod est, ut scire vos faciat: sicut diem laetum dicimus quod 
laetos facit, et frigus pigrum quod pigros facit, et innumerabilia hujuscemodi, 
quae sive in consuetudine loquendi, sive in sermone doctorum, sive in Scripturis 
sanctis reperiuntur;
quod non intelligentes haeretici qui Veteri Testamento adversantur, velut 
ignorantiae vitio notandum putant eum de quo dictum est: Tentat vos Dominus 
Deus vester, quasi in Evangelio de Domino scriptum non sit: Hoc autem dicebat 
tentans eum, nam ipse sciebat quid esset facturus; si enim noverat cor 
ejus quem tentabat, quid est quod voluit videre tentando? sed profecto 
illud factum est ut ipse sibi notus fieret qui tentabatur, suamque desperationem 
condemnaret saturatis turbis de pane Domini, qui eas non habere quod ederent 
existimaverat. Non ergo hic oratur ut non tentemur, sed ut non inferamur 
in tentationem; tanquam si quispiam cui necesse est igne examinari, non 
oret ut igne non contingatur, sed ut non exuratur. Vasa enim figuli probat
fornax, homines vero justos, tentatio tribulationis. Joseph ergo tentatus 
est illecebra stupri, sed non est inductus in tentationem; Suzanna tentata 
est, nec ipsa inducta vel illata in tentationem; multique alii utriusque 
sexus. Sed Job maxime, cujus admirabilem stabilitatem in Deo Domino suo 
cum illi haeretici hostes Veteris Testamenti ore sacrilego irridere voluerint, 
illud prae caeteris ventilant quod Satanas petiverit eum tentandum: quaerunt 
enim ab imperitis hominibus talia intelligere nequaquam valentibus, quomodo 
Satanas cum Deo loqui potuerit? non intuentes, non enim possunt, cum superstitione 
et contentione caecati sunt, Deum non 83 loci spatium mole corporis occupare, 
et sic alibi esse, alibi non esse, aut certe hic partem habere
aliam et alibi aliam; sed majestate ubique praesto esse, non per partes 
divisum, sed ubique perfectum. Quod si carnaliter intuentur quod dictum 
est: Coelum mihi thronus [sedes] est, et terra scabellum pedum meorum; 
cui loco et Dominus attestatur dicens: Non juretis, neque per coelum, quia 
thronus Dei est: neque per terram, quia scabellum est pedum ejus; quid 
mirum si in terra diabolus constitutus, ante pedes Dei stetit, et coram 
illo aliquid locutus est? Nam quando illi valent intelligere nullam esse 
animam, quamvis perversam, quae tamen nullo modo ratiocinari potest, in 
cujus conscientia non loquatur Dominus? Quis enim scripsit in cordibus 
hominum naturalem legem nisi Deus? de qua lege Apostolus dicit: Cum enim 
gentes quae legem
non habent naturaliter quae legis sunt faciunt, hi legem non habentes ipsi 
sibi sunt lex, qui ostendunt opus legis scriptum in cordibus suis, contestante 
conscientia illorum et inter se invicem cogitationum accusantium, aut etiam 
excusantium, in die qua judicabit Deus occulta hominum. Quapropter si omnis 
anima rationalis, etiam cupiditate caecata, tamen cum cogitat et ratiocinatur, 
quidquid in ea ratiocinatione verum est, non ei tribuendum est, sed ipsi 
lumini veritatis, a quo vel tenuiter pro sui capacitate illustratur, ut 
verum aliquid in ratiocinando sentiat; quid mirum si diaboli anima, prava 
cupiditate perversa, quidquid tamen verum de justo viro cogitavit, cum 
eum tentare vellet ipsius Dei voce, id est ipsius Veritatis voce, audisse 
perhibetur? Quidquid autem falsum illi cupiditati
tribuitur qua diaboli nomen accepit, quanquam [quamvis] etiam per creaturam 
corporalem atque visibilem Deus plerumque locutus est, seu bonis, seu malis, 
tanquam omnium Dominus et rector, et pro cujusque rei meritis ordinator, 
sicut per angelos qui hominum quoque aspectibus apparuerunt, et per prophetas 
dicentes, Haec dicit Dominus. Quid ergo mirum si quanquam non in ipsa cogitatione, 
per aliquam certe creaturam tali operi accommodatam Deus locutus cum diabolo 
dicitur? Nec dignitatis esse arbitrentur et quasi justitiae meritum quod 
cum illo Deus locutus est, quoniam locutus est cum anima angelica, quanquam 
stulta et cupida, tanquam si loqueretur cum anima humana stulta et cupida; 
aut ipsi dicant quomodo locutus est Deus cum illo
divite cujus cupiditatem stultissimam arguere voluit dicens: Stulte, hac 
nocte anima tua expostulatur a te, et quae praeparasti cujus erunt? Certe 
hoc ipse Dominus in Evangelio dicit, cui haeretici isti, velint nolint, 
colla submittunt. Si autem hoc moventur quod tentandum justum Satanas petit 
a Deo, non ego expono quare sit factum, sed ipsos cogo exponere quare sit 
dictum in Evangelio ab ipso Domino discipulis suis: Ecce Satanas petiit 
vexare vos quomodo triricum; et Petro ait: Ego autem postulavi ne deficiat 
fides tua. Cum autem hoc exponunt mihi, simul illud quod a me quaerunt 
exponunt sibi. Si vero non valuerint hoc exponere, non audeant id quod 
in Evangelio sine offensione non intelligunt, in aliquo
libro cum temeritate culpare. Fiunt igitur tentationes per Satanam, non 
potestate ejus, sed permisso Domini ad homines, aut pro suis peccatis puniendos, 
aut pro Dei misericordia probandos et exercendos; et interest plurimum 
in qualem quisque tentationem incidat. Non enim in talem incidit Judas 
qui vendidit Dominum, in qualem incidit Petrus cum territus Dominum negavit. 
Sunt etiam humanae tentationes, credo cum bono quisque animo, secundum 
humanam tamen fragilitatem, in aliquo consilio labitur, aut irritatur in 
fratrem studio corrigendi, paulo tamen amplius quam Christiana tranquillitas 
postulat; de quibus Apostolus dicit: Tentatio vos non apprehendat nisi 
humana, cum idem dicat: Fidelis Deus, qui vos non sinat tentari supra quam 
potestis ferre,
sed faciet cum tentatione etiam exitum [proventum], ut possitis tolerare. 
In qua sententia satis ostendit non id nobis orandum esse ut non tentemur, 
sed ne in tentationem inducamur; inducimur enim, si tales acciderint quas 
ferre non possumus: sed cum tentationes periculosae in quas inferri atque 
induci perniciosum est, aut prosperis rebus temporalibus aut adversis oriantur, 
nemo frangitur adversarum molestia qui prosperarum delectatione [dilectione] 
non capitur.
          CAPUT CCCXV. De septiformi Spiritu septemque beatitudinibus, 
et septem petitionibus orationis Dominicae.
Videtur etiam mihi septenarius iste numerus harum petitionum congruere 
illi septenario numero,
ex quo totus iste sermo manavit. Si enim timor Dei est quo beati fiunt 
pauperes spiritu, quoniam ipsorum est regnum coelorum, petamus ut sanctificetur 
in hominibus nomen Dei, timore casto permanente in saeculum saeculi. Si 
pietas est qua beati sunt mites, quia ipsi haereditate possidebunt terram, 
petamus ut veniat regnum ejus, sive in nos ipsos, ut mitescamus, nec ei 
resistamus, sive de coelo in terras, in claritate adventus Domini quo nos 
gaudebimus et laudamur, dicente illo: Venite, benedicti Patris mei, percipite 
regnum quod vobis paratum est ab origine mundi. In Domino, inquit propheta, 
laudabitur anima mea, audiant mites [mansueti] et jocundentur. Si scientia 
est qua beati sunt qui lugent, quoniam ipsi consolabuntur, oremus ut fiat 
voluntas ejus sicut
in coelo et in terra, quia cum corpus tanquam terra, spiritui tanquam coelo, 
summa et tota pace consenserit, non lugebimus; nam nullus alius hujus temporis 
luctus est, nisi cum adversum se ista confligunt, et cogunt nos dicere: 
Video aliam legem in membris meis, repugnantem legi mentis meae, et luctum 
nostrum lacrymosa voce testari: Miser ego homo, quis me liberabit de corpore 
mortis hujus? Si fortitudo est qua beati sunt qui esuriunt et sitiunt justitiam, 
quia ipsi saturabuntur, oremus ut panis noster quotidianus detur nobis 
hodie, quo fulti atque sustentati, ad plenissimam illam saturitatem venire 
possimus. Si consilium est quo beati sunt misericordes, quoniam ipsorum 
miserebitur Deus, dimittamus debitoribus nostris, et oremus ut et no
bis nostra dimittantur. Si intellectus est quo beati sunt mundi corde quoniam 
ipsi Deum videbunt, oremus non induci in tentationem, ne habeamus duplex 
cor non appetendo simplex bonum, quo referamus omnia quae operamur, sed 
simul temporalia et terrena sectando; tentationes enim de his rebus quae 
graves et calamitosae videntur hominibus, non in nos valent, si non valeant 
illae quae blanditiis earum rerum accidunt quas homines bonas et laetabundas 
putant. Si sapientia est qua beati sunt pacifici, quoniam ipsi filii Dei 
vocabuntur, oremus ut liberemur a malo: Ipsa enim liberatio liberos nos 
faciet, id est filios Dei, ut spiritu adoptionis clamemus, Abba pater.
          CAPUT CCCXVI. 84 De jejunio et lavanda facie vel ungendo capite; 
ex eo dem libro.
Cum autem jejunatis, inquit, nolite fieri sicut hypocritae tristes, exterminant 
enim vultum suum, ut videantur hominibus jejunantes. Amen dico vobis, perceperunt 
mercedem suam. Vos autem jejunantes, ungite capita vestra, et facies vestras 
lavate, ne videamini hominibus jejunantes, sed Patri vestro qui est in 
abscondito, et Pater vester qui videt in abscondito, reddet vobis. Manifestum 
est his praeceptis, omnem nostram rationem [intentionem] in interiora gaudia 
dirigi, ne foris quaerentes mercedem huic saeculo conformemur, et amittamus 
promissionem tanto solidioris atque firmioris, quanto interioris beatitudinis 
qua nos elegit Deus conformes fieri imaginis Filii ejus [sui].
In hoc autem capitulo maxime animadvertendum est, non in solo rerum corporearum 
nitore atque pompa, sed etiam in ipsis sordibus luctuosis esse posse jactantiam, 
et eo periculosiorem, quo sub nomine servitutis Dei decipit. Qui ergo immoderato 
cultu corporis atque vestitus, vel caeterarum rerum nitore praefulget, 
facile convincitur rebus ipsis pomparum saeculi esse sectator. Nec quemquam 
fallit dolosa imagine sanctitatis: qui autem in professione Christianitatis 
inusitato squalore ac sordibus intentos in se hominum oculos facit, cum 
id voluntate facit, non necessitate patitur, caeteris hujus [ejus] operibus 
potest conjici, utrum hoc contemptu superflui cultus, an ambitione aliqua 
faciat; quia et sub ovina pelle cavendos lupos Dominus praecepit: Sed ex 
fructibus, inquit, eorum cognoscetis eos. Cum enim ex fructibus, inquit, 
eorum cognoscetis eos. Cum enim
coeperint aliquibus tentationibus ea ipsa [scilicet] illis subtrahi vel 
negari quae isto velamine vel consecuti sunt, vel consequi cupiunt, tunc 
necesse est ut appareat utrum lupus in ovina pelle sit, an ovis in sua. 
Non enim propterea ornatu superfluo debet aspectus hominum mulcere Christianus, 
quia illum parcum habitum ac necessarium etiam simulatores saepe usurpant, 
ut incautos decipiant, quia et illae oves non debent deponere pelles suas, 
si aliquando eis lupi se contegunt. Quaeri ergo solet quid sit quod ait: 
Vos autem jejunantes, ungite capita vestra, et facies vestras lavate, ne 
videamini hominibus jejunantes; non enim quispiam recte praeceperit, quamvis 
faciem quotidiana consuetudine lavemus, unctis
etiam captibus cum jejunamus nos esse debere. Quod si turpissimum omnes 
farentur, intelligendum est hoc praeceptum ungendi caput et faciem lavandi 
ad interiorem hominem pertinere: ungere ergo caput ad laetitiam pertinet, 
lavare autem faciem, ad munditiam: et ideo caput ungit qui laetatur interius 
mente atque ratione. Hoc enim recte accipimus caput quod in anima praeeminet, 
et quo caetera hominis regi et gubernari manifestum est; et hoc facit qui 
non foris quaerit laetitiam, ut de hominum laudibus carnaliter gaudeat. 
Caro enim, quae subjecta esse debet, nullo modo est totius naturae humanae 
caput: Nemo quidem unquam carnem suam odio habuit, sicut Apostolus dicit, 
cum de diligenda uxore praecipit. Sed caput mulieris vir, cui viro caput 
est
Christus. Interius ergo gaudeat in jejunio suo, eo ipso quo sic se jejunando 
avertit a voluptate saeculi, ut sit subditus Christo qui secundum hoc praeceptum 
caput unctum habere desiderat; ita enim et faciem lavabit, id est cor mundabit, 
quo visurus est Deum non interposito velamine, propter infirmitatem contractam 
de sordibus, sed firmus et stabilis, quoniam mundus et simplex. Lavamini, 
inquit, mundi estote; auferte nequitias ab animis vestris atque a conspectu 
oculorum meorum. Ab his igitur sordibus facies nostra lavanda est, quibus 
Dei aspectus offenditur; nos enim revelata facie gloriam Dei speculantes, 
in eamdem imaginem transformabimur. Saepe etiam cogitatio necessariarum 
rerum ad istam vitam pertinentium et sauciat et sordidat interiorem oculum
nostrum, et plerumque conduplicat [cor duplicat], ut ea quae videmur cum 
hominibus recte facere, non eo corde faciamus quo Dominus praecepit, id 
est non quia eos diligimus, sed quia commodum ab eis aliquod propter necessitatem 
praesentis vitae adipisci volumus. Debemus autem bene facere illis propter 
salutem ipsorum aeternam, non propter temporale commodum nostrum. Inclinet 
ergo Deus cor nostrum in testimonia sua, et non in emolumentum. Finis enim 
praecepti est charitas, de corde puro, et conscientia bona, et fide non 
ficta. Qui autem propter suam in hac vita necessitatem fratri consulit, 
non utique charitati consulit, quia non illi quem debet tanquam seipsum 
diligere, sed sibi consulit, vel potius nec sibi, quandoquidem hinc sibi 
facit duplex cor quo impeditur ad videndum Deum, in qua sola visione est 
beatitudo
certa atque perpetua.
          CAPUT CCCXVII. De eo quod ait Dominus: Si ergo lumen quod in 
te est tenebrae sunt, ipsae tenebrae quantae erunt? ex eodem libro.
Lucerna corporis tui est oculus tuus. Si ergo oculus tuus simplex fuerit, 
totum corpus tuum lucidum erit; si autem oculus tuus nequam est, totum 
corpus tuum tenebrosum erit. Si ergo lumen quod in te est tenebrae sunt, 
ipsae tenebrae quantae? Qui locus sic intelligendus est, ut noverimus omnia 
opera nostra tunc esse munda, et placere in conspectu Dei, si fiant simplici 
corde, id est intentione superna, fine illo charitatis, quia et plenitudo 
legis charitas.
Oculum ergo hic accipere debemus ipsam intentionem, qua facimus quidquid 
facimus, quae si munda fuerit et recta, et illud aspiciens quod aspiciendum 
est, omnia opera nostra quae secundum eam operamur necesse est bona sint; 
quae opera omnia totum corpus appellavit, quia et Apostolus membra nostra 
dicit opera quaedam quae improbat, et mortificanda praecipit, dicens: Mortificate 
ergo membra vestra quae sunt super terram, fornicationem, immunditiam, 
avaritiam, et caetera talia. Non ergo quid quisque faciat [sed quo animo 
faciat], considerandum est; hoc est enim lumen in nobis, quia hoc nobis 
manifestum est bono animo nos facere quod facimus. Omne enim quod manifestatur 
lumen est; nam et ipsa facta quae ad hominum societatem a nobis procedunt, 
incertum
habent exitum, et ideo tenebras eas vocavit: non enim novi cum pecuniam 
porrigo indigenti et petenti, quid inde aut facturus aut passurus sit, 
et fieri potest ut vel faciat ex ea vel propter eam patiatur aliquid mali, 
quod ego cum darem non evenire voluerim, neque hoc animo dederim; itaque 
si bono animo feci quod mihi cum facerem notum erat, et ideo lumen vocatur, 
illuminatur etiam factum meum qualemcunque exitum habuerit: qui exitus 
quoniam incertus est, et ignotus est, tenebrae appellatae sunt. Si autem 
malo animo feci, etiam ipsum lumen tenebrae sunt, lumen enim dicitur quia 
novit quisque quo animo faciat 85 etiam cum malo animo facit: sed ipsum 
lumen tenebrae sunt, quia non in superna dirigitur simplex intentio, sed 
ad inferiora declinatur,
et duplici corde quasi umbram facit. Si ergo lumen quod in te est tenebrae 
sunt, tenebrae quantae? hoc est, si ipsa cordis intentio qua facis quod 
facis, quae tibi nota est, sordidatur appetitu rerum terrenarum et temporalium 
atque caecatur, quanto magis ipsum factum, cujus incertus est exitus, sordidum 
et tenebrosum est? quia etsi bene alicui proveniat quod tu non recta et 
munda intentione facis, quomodo tu feceris tibi imputatur, non quomodo 
illi provenerit.
          CAPUT CCCXVIII. De sollicitudine crastinae diei prohibita; ex 
eodem libro.
Nolite ergo solliciti esse de crastino [Nolite cogitare de crastino]: non 
enim dicitur crastinus dies,
nisi in tempore ubi praeterito succedit futurum iterum. Ergo cum aliquid 
boni operamur, non temporalia, sed aeterna cogitemus, tunc erit illud bonum 
et perfectum opus. Crastinus enim, inquit, dies sollicitus erit sibi ipsi: 
id est, ut cum oportuerit tibi ipse sumas cibum, vel potum, vel indumentum, 
cum ipsa scilicet necessitas urgere coeperit. Aderunt enim haec, quia novit 
Pater vester quod horum omnium indigemus: Sufficit enim, inquit, diei malitia 
sua; id est, sufficit quod ista sumere urgebit ipsa necessitas, quam propterea 
malitiam nominatam arbitror, quia poenalis est nobis, pertinet enim ad 
hanc fragilitatem et mortalitatem quam peccando meruimus. Huic ergo poenae 
temporalis necessitatis noli addere
aliquid gravius, ut non solum patiaris harum rerum indigentiam, sed etiam 
propter hanc explendam milites Deo. Hoc autem loco vehementer cavendum 
est ne forte cum viderimus aliquem servum Dei providere ne ista necessaria 
desint vel sibi, vel eis quorum sibi cura commissa est, judicemus eum contra 
paeceptum Domini facere, et de crastino esse sollicitum; nam et ipse Dominus, 
cui ministrabant angeli, tamen propter exemplum, ne quis postea scandalum 
pateretur, cum aliquem servorum ejus animadvertisset ista necessaria procurare, 
loculos habere dignatus est cum pecunia unde usibus necessariis quidquid 
opus fuisset praeberetur, quorum loculorum custos et fur, sicut scriptum 
est, Judas fuit qui eum tradidit: sicut et apostolus Paulus
potest videri de crastino cogitasse, cum dixit: De collectis autem quae 
fiunt in sanctos, sicut ordinavi in Ecclesiis Galatiae, ita et vos facite. 
Per unam sabbati unusquisque vestrum apud se seponat, recondens quod ei 
bene placuerit, ut non, cum venero, tunc collectae fiant. His et hujusmodi 
Scripturarum locis satis apparet Dominum nostrum non hoc improbare, si 
quis humano more ista procuret, sed si quis propter ista Deo militet, ut 
in operibus suis non regnum Dei, sed istorum acquisitionem intueatur. Ad 
hanc ergo regulam hoc totum praeceptum redigitur [dirigitur], ut etiam 
in istorum provisione regnum Dei cogitemus, in militia vero regni Dei ista 
non cogitemus. Ista enim etiamsi aliquando defuerint, quod plerumque propter 
exercitationem nostram
Deus sinit, non solum non debilitant propositum nostrum, sed etiam examinatum 
probatumque confirmant: Gloriamur enim, inquit, in tribulationibus.
          CAPUT CCCXIX. Quomodo accipiendum sit: Nolite judicare ne judicemini; 
et de festuca in oculo fratris ac trabe non viso in proprio oculo; ex eodem 
libro de Sermone Domini in Monte.
Nolite judicare ne judicetur de vobis: in quo enim judicio judicaveritis, 
judicabitur de vobis; et in qua mensura mensi fueritis, remetietur vobis. 
Hoc loco nihil aliud nobis praecipi existimo, nisi ut ea facta quae dubium 
est quo animo fiant, in meliorem partem interpretemur. Quod enim scriptum 
est, Ex fructibus eorum cognoscetis eos, de manifestis dictum
est, quae non possunt bono animo fieri: sicuti sunt stupra, vel blasphemiae, 
vel furta, vel ebriositas, et si qua talia, de quibus nobis judicare permittitur, 
dicente Apostolo: Quid enim mihi de iis qui foris sunt judicare? nonne 
de eis qui intus sunt vos judicatis? De genere autem ciborum, quia possunt 
bono animo et simplici corde sine vitio concupiscentiae quicumque humani 
cibi indifferenter sumi, prohibuit idem Apostolus judicari eos qui carnibus 
vescebantur et vinum bibebant, ab eis qui se ab hujusmodi alimentis temperabant: 
Qui manducat, inquit, non manducantem non spernat, et qui non manducat, 
manducantem non judicet; ibi etiam ait: Tu quis es, qui judicas alienum 
servum? Domino suo stat, aut cadit
De talibus enim rebus quae possunt bono, et simplici, et magno animo fieri, 
quamvis possint etiam non bono, volebant illi, cum homines essent, in occulta 
cordis ferre sententiam, de quibus Deus solus judicat. Ad hoc pertinet 
etiam illud quod alio loco dicit: Nolite ante tempus quidquam judicare, 
quoad usque veniat Dominus, et illuminet [qui et illuminabit] abscondita 
tenebrarum, et manifestabit cogitationes cordis, et tunc laus erit unicuique 
a Deo [Domino]. Sunt ergo quaedam facta media, quae ignoramus quo animo 
fiant, quia et bono et malo fieri possunt, de quibus temerarium est judicare, 
maxime ut condemnemus. Horum autem veniet tempus ut judicentur, cum Deus 
[Dominus] illuminabit abscondita tenebrarum, et manifestabit cogitationes 
cordis.
Item alio loco dicit idem Apostolus: Quorumdam hominum peccata manifesta 
sunt praecedentia ad judicium, quaedam autem et subsequuntur. Manifesta 
ea dicit, de quibus clarum est quo animo fiant; haec praecedunt ad judicium, 
id est, quia si fuerit ista subsecutum judicium, non est temerarium. Subsequuntur 
illa autem quae occulta sunt, quia nec ipsa latebant tempore suo. Sic et 
de bonis factis intelligendum est, nam ita [ista] subjungit: Similiter 
et facta bona manifesta sunt, et quaecunque se aliter habent latere non 
possunt. De manifestis ergo judicemus, de occultis vero Deo judicium relinquamus, 
quia et ipsa abscondi non possunt, sive mala, sive bona, cum tempus advenerit 
quo manifestentur. Duo sunt autem in quibus temerarium judicium cavere
debemus, cum incertum est quo animo quidque factum sit [fuerit], vel cum 
incertum est qualis futurus sit qui nunc vel malus vel bonus apparet. Si 
ergo quispiam, verbi gratia, conquestus de stomacho, jejunare noluit, et 
tu id non credens, edacitatis id vitio tribueris, temere judicabis. Item 
si manifestam edacitatem ebriositatemque cognoveris, et ita reprehenderis 
quasi nunquam ille possit corrigi atque mutari, nihilominus temere judicabis. 
Non ergo reprehendamus ea quae nescimus quo animo fiant, neque ita reprehendamus 
quae manifesta sunt, ut desperemus sanitatem, et vitabimus judicium de 
quo nunc dicitur: Nolite judicare, ne judicetur de vobis. Potest 86 autem 
movere quod ait: In quo enim judicio judicaveritis, judicabitur de vobis, 
et in qua mensura mensi fueritis, in ea remetietur vobis.
Nunquid enim si nos judicio temerario judicaverimus, temere etiam de nobis 
Deus judicabit? aut nunquid si in mensura iniqua mensi fuerimus, et apud 
Deum iniqua mensura est unde nobis remetietur? Nam et mensuare nomine, 
ipsum judicium significatum arbitror; nullo modo Deus, vel temere judicat, 
vel iniqua mensura cuiquam rependit; sed hoc dictum est, quoniam temeritas 
qua punis alium, eadem ipsa [est ei qua] te puniat necesse est; nisi forte 
arbitrandum est quod iniquitas ei noceat aliquid in quem procedit, ei autem 
nihil a quo procedit. Imo vero saepe nihil nocet ei qui patitur injuriam, 
ei autem qui facit necesse est ut noceat. Quid enim nocuit martyribus iniquitas 
persequentium? ipsis
autem persecutoribus plurimum, quia etsi aliqui eorum correcti sunt, eo 
tamen tempore quo persequebantur excaecavit illos malitia eorum. Sic et 
temerarium judicium plerumque nihil nocet ei de quo temere judicatur, ei 
autem qui temere judicat, ipsa temeritas necesse est ut noceat. Ista regula 
etiam illud dictum arbitror: Omnis qui percusserit gladio, gladio morietur. 
Quam multi enim gladio percutiunt, nec tamen [in] gladio moriuntur, sicut 
nec ipse Petrus? Sed ne istum venia peccatorum talem poenam evasisse quis 
putet, quanquam nihil absurdius quam ut majorem putet gladio poenam esse 
potuisse, quae Petro non accidit, quam crucis quae accidit: quid tamen 
de latronibus dicturus est, qui cum Domino crucifixi sunt, quia et ille 
qui meruit veniam, posteaquam
crucifixus est meruit, et alter omnino non meruit? an forte omnes quos 
occiderant crucifixi erant, et propterea hoc etiam ipsi pati meruerunt? 
ridiculum est hoc putare. Quid ergo aliud dictum est, Omnis enim qui gladio 
percusserit, gladio morietur, nisi quia ipso peccato anima moritur, quodcunque 
commiserit? Et quoniam de temerario et iniquo judicio nos hoc loco Dominus 
monet, vult enim ut simplici corde, et in unum Deum intento, faciamus quaecunque 
facimus, et multa incertum est quo corde [animo] fiant, de quibus judicare 
temerarium est. Maxime autem hi temere judicant de incertis, et facile 
reprehendunt, qui magis amant vituperare et damnare, quam emendare atque 
corrigere: quod vitium vel superbiae est vel invidiae. [Et] consequenter
subiicit, et dicit: Quid autem vides festucam in oculo fratris, trabem 
autem in tuo oculo non vides? Ut si forte, verbi gratia, ira ille peccavit, 
tu odio reprehendas. Quantum autem interest inter festucam et trabem, quasi 
tantum inter iram distet atque odium. Odium est enim ira inveterata, quasi 
quae vetustate ipsa tantum robur acceperit, ut merito appelletur trabes. 
Fieri autem potest ut si irascaris homini, velis eum corrigi: si autem 
oderis hominem, non potes eum velle corrigere. Quomodo enim dicis fratri 
tuo: Sine, ejiciam festucam de oculo tuo, et ecce trabes est in oculo tuo? 
Hypocrita, ejice primum trabem de oculo tuo, et tunc videbis ejicere festucam 
de oculo fratris tui: id est, primum expelle odium, et deinde poteris jam 
eum quem diligis
emendare. Et bene ait, Hypocrita. Accusare enim vitia, officium est bonorum 
virorum et benevolorum; quod cum mali faciunt, alienas partes agunt, sicut 
hypocritae, qui tegunt sub persona quod sunt, et ostentant in persona quod 
non sunt. Hypocritarum ergo nomine, simulatores acceperis, et est vere 
multum cavendum et molestum simulatorum genus, qui cum omnium vitiorum 
accusationes odio et livore suscipiant, etiam consolatores videri se volunt; 
et ideo pie cauteque vigilandum est, ut cum aliquem reprehendere vel objurgare 
necessitas coegerit, primo cogitemus utrum tale sit vitium quod nunquam 
habuimus, vel quo jam caruimus: si nunquam habuimus, cogitemus et nos homines 
esse, et habere potuisse; si vero habuimus, et non habemus,
tangat memoriam communis infirmitas, ut illam reprehensionem aut objurgationem, 
non odium, sed misericordia praecedat, ut sive ad correctionem ejus, propter 
quem id facimus, sive ad perversionem valuerit (nam incertus est exitus), 
nos tamen de simplicitate oculi nostri securi simus. Si autem cogitantes 
nosmetipsos invenerimus in eo esse vitio in quo est ille quem reprehendere 
parabamus, non reprehendamus neque objurgemus, sed tamen congemiscamus 
[cavendum], et non illum ad obtemperandum nobis, sed ad pariter conandum 
invitemus. Nam et illud quod dicit Apostolus: Factus sum Judaeis quasi 
Judaeus, ut Judaeos lucrifacerem; his qui sub lege sunt, quasi sub lege 
essem, cum non sim ipse sub lege, ut eos qui sub lege erant lucrifacerem; 
his
qui sine lege sunt, quasi sine lege, cum sine lege Dei non sim [essem], 
sed sim in lege Christi, ut lucrifacerem eos qui sine lege sunt; factus 
sum infirmis infirmus, ut infirmos lucrifacerem; omnibus omnia factus sum, 
ut omnes lucrifacerem: non utique simulatione faciebat, quemadmodum quidam 
intelligere volunt: ut eorum detestanda simulatio tanti exempli auctoritate 
muniatur; sed hoc faciebat charitate, qua ejus infirmitatem, cui volebat 
subvenire, tanquam suam cogitabat; hoc enim et praestruit dicendo: Cum 
enim liber sim, ex omnibus omnium me servum feci, ut plures lucrifacerem: 
quod ut intelligas, non simulatione, sed charitate fieri, qua infirmis 
hominibus, tanquam nos sumus, compatimur; ita enim monet alio loco dicens: 
Vos in libertatem
vocati estis, fratres; tantum ne libertatem in occasionem carnis detis, 
sed per charitatem servite invicem; quod fieri non potest, nisi alterius 
infirmitatem quisque habeat quasi suam, ut eam aequanimiter ferat, donec 
ab ea liberetur ille, cujus curat salutem. Raro ergo et [in] magna necessitate 
objurgationes adhibendae sunt: ita tamen ut etiam in his ipsis, non nobis, 
sed Deo [Domino] ut serviatur instemus. Ipse est enim finis, ut nihil duplici 
corde faciamus, auferentes trabem de oculo nostro invidentiae, vel malitiae, 
vel simulationis, ut videamus ejicere festucam de oculo fratris.
          CAPUT CCCXX. Qualiter intelligendum in ipso habitationis plenitudo 
Divinitatis corporaliter; ex libro de Praesentia Dei.
Habitat itaque omnis in singulis Deus, tanquam in templis suis, et in omnibus 
simul in unum congregatis, tanquam in templo suo; quod templum quandiu, 
sicut arca Noe, in hoc saeculo fluctuat, fit quod in psalmo scriptum est: 
Dominus diluvium inhabitat; quamvis et propter multos in omnibus gentibus 
populos fidelium, quos aquarum nomine in Apocalypsi significat, possit 
congruenter intelligi: Dominus diluvium inhabitat. Sequitur autem: Et sedebit 
Dominus Rex in aeternum; utique in ipso templo suo, jam in vita aeterna, 
post fluctuationem hujus saeculi, constituto. Deus igitur qui ubique praesens 
est, et ubique totus praesens, nec ubique habitans,
sed in templo suo, cui per gratiam benignus est et propitius: capitur autem 
habitans, ab aliis amplius, ab aliis minus. De ipso vero capite nostro 
Apostolus ait: Quia in ipso habitat omnis plenitudo Divinitatis corporaliter. 
Non ideo corporaliter, quia corporeus est [sit] Deus; sed aut verbo translato 
usus est, tanquam in templo manufacto non corporaliter, sed umbraliter 
habitaverit; 87 id est, praefigurantibus signis (nam illas omnes observationes, 
umbras futurorum vocat, etiam ipso translato vocabulo; summus enim Deus, 
sicut scriptum est, non in manufactis templis habitat); aut certe corporaliter 
dictum est, quia et in Christi corpore quod assumpsit ex Virgine, tanquam 
in templo habitat Deus. Hinc est enim quod Judaeis signum petentibus cum 
dixisset,
Solvite templum hoc, et in triduo resuscitabo illud, Evangelista quid hoc 
esset consequenter exponens ait: Hoc autem dicebat de templo corporis sui. 
Quid ergo est? Hoccine interesse arbitramur inter caput et membra caetera, 
quod in quolibet quamvis praecipuo membro, velut in aliquo magno propheta 
aut apostolo, quamvis Divinitas habitet, non tamen sicut in capite quod 
est Christus, omnis plenitudo Divinitatis? Nam et in nostro corpore inest 
singulis membris; sed non tantus quantus in capite, ubi prorsus omnis est 
quinquepartitus: ibi enim et visus est, et auditus, et olfactus, et gustus, 
et tactus; in caeteris autem solus est tactus. An etiam praeter hoc, quod 
tanquam in templo, in illo corpore habitat, omnis plenitudo Divinitatis, 
est aliud quod intersit
inter illud caput et cujuslibet membri excellentiam? Est plane, quod singulari 
quadam susceptione hominis illius una facta est persona cum Verbo: de nullo 
enim sanctorum dici potuit, aut non potest aut poterit: Verbum caro factum 
est: nullus sanctorum, qualibet praestantia gratiae, unigeniti nomen accepit, 
ut quod est ipsum Dei Verbum ante saecula, hoc simul cum assumpto homine 
diceretur. Singularis est ergo illa susceptio, nec cum hominibus aliquibus 
sanctis, quantalibet sapientia et sanctitate praestantibus, ullo modo potest 
esse communis. Ubi divinae gratiae satis perspicuum clarumque documentum 
est: quis enim tam sacrilegus, ut audeat affirmare aliquam posse animam, 
per meritum liberi arbitrii, ut alter sit Christus efficere? Ut ergo ad 
personam
Verbi unigeniti pertineret, et quo pacto per liberum arbitrium communiter 
omnibus et naturaliter datum, ut una sola anima meruisset, nisi hoc singularis 
gratia praestitisset, quam fas est praedicere, de qua nefas est velle judicare. 
Haec si pro viribus nostris, quantum Dominus adjuvat, rite tractavimus, 
quando Deum ubique praesentem, et non spatiis distantibus quasi aliqua 
mole vel distentione diffusum, sed ubique totum cogitare te extendis, averte 
mentem ab omnibus imaginibus corporum, quas humana cogitatio volvere consuevit. 
Non enim sic sapientia, non justitia, non sic denique charitas cogitatur, 
de qua scriptum est: Deus charitas est. Cum vero ejus habitationem cogitas 
unitatem cogita,
congregationemque sanctorum, maxime in coelis, ubi propterea praecipue 
dicitur habitare, quia ibi fit voluntas ejus perfecta eorum in quibus habitat; 
deinde in terra, ubi aedificans habitat domum suam, in fine saeculi dedicandam; 
Christum autem Dominum nostrum, unigenitum Dei Filium, aequalem Patri, 
eumdemque hominis Filium, quo major est Pater, ut ubique totum praesentem 
esse non dubites, tanquam Deum et in eodem templo Dei esse, tanquam inhabitantem 
Deum, et in loco aliquo coeli, propter veri corporis modum.
          CAPUT CCCXXI. De unius uxoris viro episcopo ordinando; ex lib. 
de Bono conjugali.
Quod est cibus ad salutem corporis, hoc est concubitus
ad salutem generis, et utrumque non est sine delectatione carnali: diversa 
opera patrum non faciebat nisi diversitas temporum. Sic autem necesse erat 
ut carnaliter coirent, etiam non carnales prophetae, sicut necesse erat 
ut carnaliter vescerentur, etiam non carnales apostoli. Ecclesiae dispensatorem 
non licere ordinari, nisi unius uxoris virum, acutius intellexerunt, qui 
nec eum qui catechumenus vel paganus habuerit alteram, ordinandam esse 
censuerunt. De sacramento enim agitur, non de peccato. Nam in baptismo 
peccata omnia dimittuntur; sed qui dixit: Si acceperis uxorem, non peccasti, 
et si nupserit virgo, non peccat; et, Quod vult faciat; non peccat, [si] 
nubat: satis declaravit nuptias nullum esse peccatum. Propter sacramenti 
autem sanctitatem,
sicut femina etiam, si catechumena fuerit vitiata, non potest post baptismum 
inter Dei virgines consecrari; ita non absurde visum est eum qui excessit 
uxorum numerum singularem, non peccatum aliquod commisisse, sed normam 
quamdam sacramenti amisisse, non ad vitae bonae meritum, sed ad ordinationis 
ecclesiasticae signaculum necessarium. Ac per hoc sicut plures antiquorum 
patrum uxores significaverunt futuras nostras ex omnibus gentibus Ecclesias 
uni viro subditas Christo, ita noster antistes unius uxoris vir significat 
ex omnibus gentibus unitatem, uni viro subditam Christo, quae tunc perficietur 
cum revelaverit occulta tenebrarum, etc. Nunc autem sunt manifestae latentes 
dissensiones, etiam salva charitate, inter eos qui unum et in uno futuri
sunt: quae tunc utique nullae erunt. Itaque sicut duobus dominis pluribusve 
servire, sic a vivo viro in alterius transire connubium, nec tunc licuit, 
nec nunc licet, nec unquam licebit. Apostatare quippe ab uno Deo, et ire 
in alterius adulterinam superstitionem, semper est malum. Nec causa ergo 
numerosioris prolis fecerunt sancti nostri, quod Cato dicitur fecisse Romanus, 
ut traderet vivus uxorem etiam alterius domum filiis impleturam. In nostrarum 
quippe nuptiis, plus valet sanctitas sacramenti quam fecunditas uteri.
          CAPUT CCCXXII. De nocturna illusione; ex eodem libro.
Multa lex ponit in sacramentis et umbris futurorum.
Quaedam ergo in semine materialis [quasi] informitas, quae formata corpus 
hominis redditura est, in significatione posita est vitae informis et ineruditae; 
a qua informitate, quoniam oportet hominem doctrinae forma et eruditione 
mundari, in hujus rei signum illa purificatio praecepta est post seminis 
emissionem. Neque enim in somnis peccato fit, et tamen etiam ibi praecepta 
est purificatio. Aut si hoc peccatum quisquam putat, non arbitrans accidere 
nisi ex aliquo hujusmodi desiderio, quod procul dubio falsum est, numquid 
et solita mensuum [menstruum] peccata sunt feminarum? a quibus tamen eadem 
legis vetustas praecepit expiari, non nisi propter ipsam materialem informitatem, 
quae facto conceptu, tanquam aedificationem corporis additur; ac
per hoc cum informiter fluit, significari per illam lex voluit, animum 
sine disciplinae forma indecenter fluvidum [fluidum] ac dissolutum, quem 
formari oportere significat, cum talem fluxum corporis jubet purificari. 
Postremo nunquid et mori peccatum est, aut mortuum sepelire non etiam bonum 
opus humanitatis est? et tamen purificatio et inde mandata est, quia et 
mortuum corpus vita deserente non peccatum est, sed peccatum significat 
animae desertae a justitia.
          CAPUT CCCXXIII. 88 De virtute animi vel latente vel manifesta; 
ex eodem libro.
Continentia non corporis, sed animi virtus est. Virtus [Virtutes] autem 
animi aliquando in opere manifestatur [manifestantur], aliquando in habitu 
latet [latent]:
sicut martyrii virtus eminuit [emicuit] apparuitque tolerando passiones: 
sed quam multi sunt in eadem virtute animi, quibus tentatio deest, qua 
id quod intus est, in conspectu Dei, etiam in hominum procedat? Et Timotheo 
ita relaxata est corpori utilitas vinum bibendi, ut maneret in animo habitus 
continendi. Ipse est enim habitus quo aliquid agitur cum opus est; cum 
autem non agitur, potest agi, sed non opus est. Num igitur non erat in 
Christo continentiae virtus a cibo et potu, quanta erat in Joanne Baptista 
ut diceretur: Ecce homo vorax et potator vini? nunquid non talia dicuntur 
in domesticos ejus patres nostros, ex alio genere utendi terrenis, quantum 
ad concubitum pertinet: Ecce homines libidinosi et immundi, amatores feminarum 
et lasciviarum? Et justificata
est sapientia a filiis suis, qui vident continentiae virtutem in habitu 
animi semper esse debere, in opere autem pro rerum ac temporum opportunitate 
manifestari. Cum ergo colloquiis malis dicitur continenti et nuptias recusanti: 
Tu ergo melior es quam Abraham? dicat: Ego quidem non sum melior, sed est 
melior castitas caelibum quam castitas nuptiarum: quarum Abraham unam habebat 
in usu, ambas in habitu. Caste quippe conjugaliter vixit; esse autem caste 
sine conjugio potuit, sed tunc non oportuit. Ego vero facilius non utor 
nuptiis, quibus usus est Abraham, quam sic utor nuptiis quemadmodum est 
usus Abraham. Quod enim ego nunc ago, melius ille egisset, si tunc agendum 
esset.
          CAPUT CCCXXIV. Nemo ascendit in coelum, etc. Et, Sicut Moyses 
exaltavit serpentem in deserto. Ex libro de Baptismo parvulorum primo.
Nemo, inquit, ascendit in coelum, nisi qui de coelo descendit, Filius hominis, 
qui est in coelo. Sic, inquit, fiet generatio spiritualis, ut sint coelestes 
homines ex terrenis, quod adipisci non poterunt, nisi membra mea efficiantur; 
ut ipse ascendat qui descendit, quia nemo ascendit, nisi qui descendit. 
Nisi ergo in unitatem Christi omnes mutandi levandique concurrant, ut Christus, 
qui descendit, ipse ascendat, non aliud deputans corpus suum, id est Ecclesiam 
suam, quam seipsum quia de Christo et Ecclesia verius intelligitur: Erunt 
duo in carne una; de qua re ipse dixit:
Igitur jam non duo, sed una caro, ascendere omnino non poterunt: quia nemo 
ascendit in coelum, nisi qui de coelo descendit, Filius hominis, qui est 
in coelo. Quamvis enim in terra factus sit Filius hominis, divinitatem 
suam, qua in coelo manens descendit, ad terram non indignam censuit nomine 
Filii hominis, sicut carnem suam dignatus est nomine Filii Dei; ne quasi 
duo Christi accipiantur, unus Deus et alter homo; sed unus atque idem Deus 
et homo: Deus, quia, In principio erat Verbum, et Deus erat Verbum; homo, 
quia, Verbum caro factum est, et habitavit in nobis. Ac per hoc per distantiam 
divinitatis et infirmitatis Filius Dei manebat in coelo, Filius hominis 
ambulabat in terra; per unitatem vero personae, qua utraque substantia 
unus Christus, et Filius Dei ambulabat in
terra, et idem ipse Filius hominis manebat in coelo. Fit ergo credibiliorum 
fides ex incredibilioribus creditis: si enim divina substantia longe distantior 
atque incomparabili diversitate sublimior, potuit propter nos ita suscipere 
humanam substantiam, ut una persona fieret, ac sic Filius hominis, qui 
erat in terra per carnis infirmitatem, idem ipse esset in coelo per participatam 
carnis divinitatem, quanto credibilius alii homines sancti et fideles ejus 
fiunt cum homine Christo unus Christus, ut omnibus per ejus hanc gratiam 
societatemque ascendentibus, ipse unus Christus ascendat in coelum, qui 
de coelo descendit. Sic et Apostolus ait: Sicut in uno corpore multa membra 
habemus, omnia autem membra corporis sunt multa, unum est corpus, ita [et] 
Christus. Non dixit, Ita et Christi, id
est corpus Christi vel membra Christi, sed, Ita et Christus, unum Christum 
appellans caput et corpus. Magna haec [et] mira dignatio, quae quoniam 
fieri non potest nisi per remissionem peccatorum, sequitur et dicit: Et 
sicut Moyses exaltavit serpentem in deserto, ita exaltari oportet Filium 
hominis, ut omnis qui crediderit in eum, non pereat, sed habeat vitam aeternam. 
Quid tunc in deserto factum sit novimus: serpentum morsibus multi moriebantur: 
tunc populus peccata sua confitens, per Moysen deprecatus est Dominum ut 
hoc ab eis virus auferret; ac sic Moyses ex praecepto Domini exaltavit 
in deserto aeneum serpentem, admonuitque populum ut illum exaltatum quisquis 
a serpente morderetur attenderet: hoc facientes continuo
sanabantur. Quid exaltatus serpens, nisi mors Christi, eo significandi 
modo, quo per efficientem id quod efficitur significatur? A serpente quippe 
mors venit, qui peccatum quo moreretur homini persuasit: Dominus autem 
in carnem suam non peccatum transtulit tanquam venenum serpentis, sed tamen 
transtulit mortem ut esset in similitudinem carnis peccati poena sine culpa: 
unde in carne peccati, et culpa solveretur et poena. Sicut ergo tunc qui 
conspiciebat exaltatum serpentem, et a veneno sanabatur, et a morte liberabatur, 
sic nunc qui conformatur similitudini mortis Christi, per fidem baptis 
mumque ejus, et a peccato per justificationem, et a morte per resurrectionem 
liberatur; hoc est enim quod ait: Ut omnis qui credit in eum non pereat, 
sed habeat vitam
aeternam.
          CAPUT CCCXXV Resurrectioni futurae utrum Lazari aut Christi resurrectio 
congruat; ex libro Responsionis contra sex quaestiones paganorum.
Ideo non Lazari resurrectio, sed potius Christi congruit promissae resurrectioni, 
quia Lazarus ita resurrexit ut iterum moreretur, Christus autem, sicut 
de illo scriptum est, surgens a mortuis, jam non moritur, et mors ei ultra 
non dominabitur; quod etiam promissum est resurrectionis [resurrecturis] 
in fine saeculi, et cum illo regnaturis in aeternum. Sic autem non pertinet 
ad resurrectionem differentia nativitatis Christi et nostrae, quod ille 
sine viri semine, nos autem
ex viro et femina creati sumus: sicut non pertinet ad ipsius mortalis [mortis] 
differentiam: non enim propterea illius non vera mors fuit, quia sine virili 
semine natus est, sicut nec ipsius primi hominis aliter exorta caro quam 
nostra: quandoquidem ille sine parentibus de terra creatus est, nos vero 
ex parentibus, aliquid attulit ad differentiam mortis, ut aliter ille moreretur, 
aliter nos. Sicut autem ad mortis, sic nec ad resurrectionis differentiam 
valet diversa nativitas; sed nec hoc ipsum, quod scriptum est de primo 
homine, similiter infideles [homines] nolint [volunt] credere: quaerant 
vel animadvertant si vel hoc possunt, quam multorum animalium genera sine 
parentibus ex terra procreantur, quae tamen coeundo 89 pariunt etiam ipsa 
sui similem prolem, nec propter diversitatem
nativitatis intersit aliquid ad naturam eorum quae procreata sunt ex terra, 
et eorum quae illis coeuntibus orta sunt. Similiter enim vivunt, similiterque 
moriuntur, quamvis dissimiliter nati sint. Ita non est absurdum ut similiter 
resurgant corpora quae dissimiliter orta sunt. Hujusmodi autem homines 
non valentes intueri ad quam rem intersit aliquid diversum, et ad quam 
non intersit, ubi non adverterint aliquam distantiam primordiorum, etiam 
omnia consequentia distare oportere contendunt. Possunt tales putare oleum 
ex adipibus non debere natare super aquam, sicut illud quod ex oliva est, 
quoniam longe est utriusque origo dissimilis, quando illud ex ligno, hoc 
ex carne profluxerit. Quantum autem attinet ad illam
differentiam quod Christi corpus non dissolutum tabe atque putredine, die 
tertio resurrexit, nostra vero post longum tempus, ex quadam qua [ex quo] 
soluta discesserint confusione, reparabuntur, humanae facultati utrumque 
impossibile est, divinae autem potestati utrumque facillimum. Ut enim radius 
oculi nostri non citius pervenit ad propinquiora, tardius ad longinquiora 
[ad propinquiora quam ad longinquiora], sed utraque intervalla parili celeritate 
contingunt; ita, cum in ictu oculi, sicut Apostolus dicit, fit resurrectio 
mortuorum omnipotentia Dei et ineffabili nutu, ita tam facile est quaeque 
recentia, quam diuturno tempore dilapsa cadavera suscitare. Incredibilia 
sunt haec quibusdam, quia inexperta, cum omnis natura rerum, tam sit plena 
miraculis, ut non quasi
facili pervestigatione rationis, sed videndi consuetudine mira non sint, 
quae ob hoc nec consideratione, nec inquisitione digna videntur. Nam ego, 
et mecum quicunque invisibilia Dei, per ea quae facta sunt intellecta, 
conspiciunt [intelligere moliuntur], aut non minus aut amplius admiramur, 
in uno seminis tam parvulo grano, omnia quae laudamus in arbore, tanquam 
liciata latuisse, quam mundi hujus tam ingentem sinum, quae de corporibus 
humanis dum dilabuntur absumit, resurrectioni futurae tota et integra redditurum. 
Quomodo autem contrarium est et Christum post resurrectionem cibatum, et 
in resurrectione quae promittitur ciborum indigentiam non futuram, cum 
et angelos legamus ejusmodi escas eodemque modo sumpsisse, non ficto phantasmate, 
sed manifestissima
veritate; nec tamen necessitate, sed potestate. Aliter enim absorbet aquam 
terra sitiens, aliter solis radius candens: illa indigentia, iste potentia. 
Futurae ergo resurrectionis corpus imperfectae felicitatis erit, si cibos 
sumere non potuerit; imperfectae felicitatis, si cibis eguerit? Sciat sane 
qui has proposuit quaestiones, Christum post resurrectionem cicatrices, 
non vulnera demonstrasse dubitantibus; propter quos etiam cibum ac potum 
sumere voluit, non semel, sed saepius: ne illud non corpus, sed spiritum 
esse arbitrarentur, et sibi non solide, sed imaginabiliter appareret. Tunc 
autem illae falsae cicatrices fuissent, si nulla vulnera praecessissent; 
et tamen nec ipsae essent, si eas esse noluisset. Voluit autem certae dispensationis 
gratia ut eis, quos aedificabat in fide non ficta,
non aliud pro alio, sed hoc quod crucifixum viderant resurrexisse demonstraret. 
Quid est ergo quod dicitur, Si propter incredulum fecit, finxit? Quasi 
vero quisque [si quis vir] fortis, pro patria dimicans, multa adversa vulnera 
exciperet, et peritissimo medico, qui haec curare ita valeret, ut cicatrices 
nullae apparerent, ipse potius diceret, sic se velle sanari, ut magis essent 
in corpore suo vestigia vulnerum, tanquam tituli gloriarum, ideo ille medicus 
cicatrices finxisse diceretur, qui cum per artem efficere potuerit ut non 
essent, certa existente causa per artem efficit potius ut essent, quae 
uno solo modo, sicut superius dixi, falsae convincerentur, si nulla vulnera 
sanarentur.
          CAPUT CCCXXVI. Cum spiritus immundus exierit ab homine, etc. 
Ex libro primo Quaestionum Evangelii.
Cum spiritus immundus exierit ab homine, et caetera, significat quosdam 
ita credituros, ut non possint ferre labores continentiae, et ad saeculum 
redituri sint. Quod dictum est: Assumit secum alios septem, intelligitur 
quia cum quis ceciderit de justitia, etiam simulationem habebit. Cupiditas 
enim carnis expulsa per poenitentiam a consuetis operibus, cum non invenerit 
in quibus delectationibus requiescat, avidius reddit [redit], et rursus 
hominis mentem occupat, si compulsa esset, negligentia [si cum expulsa 
esset, justitiae negligentia] subsecuta est, ut non introduceretur tanquam 
habitator mundatae domui sermo Dei per sanam doctrinam. Et quoniam non 
solum habebit
illa septem vitia quae septem virtutibus spiritualibus sunt contraria, 
sed etiam per hypocrisim se ipsas virtutes habere simulabit, propterea 
assumptis secum aliis septem nequioribus, hoc est ipsa septenaria simulatione, 
redit illa concupiscentia, ut sint novissima hominis illius pejora quam 
erant prima.
          CAPUT CCCXXVII. De sumptibus ad turrem aedificandam; ex libro 
II Quaestionum Evangelii, tit. 21.
Sumptus ad turrem aedificandam, vires ad discipulatum Christi obtinendum: 
et decem millia praeliaturi cum rege qui habet viginti millia, simplicitatem 
Christi dimicaturi cum duplicitate diaboli, hoc est, cum dolis et fallaciis 
ejus in affectu constituit renuntiantis
omnibus quae sunt ejus. Ita enim tunc claudit [concludit]: Sic ergo omnis 
ex vobis qui non renuntiat omnibus quae sunt ejus, non potest meus esse 
discipulus. Inter quae omnia, etiam ipsa temporalis vita intelligatur necesse 
est, quam oportet sic possidere ad tempus, ut non te impediat ab aeterna, 
qui eam fuerit minatus auferre. Sicut autem de turre non perfecta per opprobrium 
deterruit dicentium, Quia hic homo coepit aedificare, et non potuit consummare; 
sic in rege cum quo dimicandum est, ipsam pacem accusavit cum ait: Adhuc 
illo longe agente, legationem mittens rogat ea quae pacis sunt; significans 
etiam minas imminentium a diabolo tentationum, non sustinere homines, qui 
non renuntiant omnibus quae possident; et pacem cum eo facere, consentiendo
illi ad committenda peccata. Turrem quippe aedificare, contra regem illum 
dimicare, esse discipulum Christi est; habere autem sumptus ad perficiendam 
turrem, et habere fortia decem millia contra viginti millia regis, renuntiare 
est omnibus quae sunt ejus.
          CAPUT CCCXXVIII. Qua dispositione [dispensatione] providentiae 
Dei Scripturae Veteris Testamenti ex Hebraeo in Graecum eloquium translatae 
sint, ut universis gentibus innotescerent; ex libro XVIII de Civitate Dei.
Sacras litteras etiam unus Ptolomaeorum regum Aegypti nosse studuit et 
habere; nam post Alexandri Macedonis, qui etiam Magnus cognominatus est, 
mirificentissimam minimeque diuturnam potentiam, qua
universam Asiam, imo pene totum orbem, 90 partim vi et armis, partim terrore 
subegerat, quando inter caetera Orientis etiam Judaeam ingressus obtinuit; 
eo mortuo comites ejus, cum regnum illud amplissimum non pacifice inter 
se possessuri divisissent, sed potius dissipassent, bellis omnia vastaturi, 
Ptolomaeos reges coepit habere Aegyptus; quorum primus, Lagi filius, multos 
ex Judaea captivos in Aegyptum transtulit. Huic autem succedens alius Ptolomaeus, 
qui est appellatus Philadelphus, omnes quos ille adduxerat subigatos [subjugatos], 
liberos redire permisit; insuper et dona regia in templum Dei misit, petivitque 
ab Eleazaro tunc pontifice dari sibi Scripturas, quas profecto audierat, 
fama praedicante, divinas, et ideo concupiverat habere in bibliotheca quam 
nobilissimam
fecerat. Has ei cum idem pontifex misisset Hebraeas, post etiam ille interpretes 
postulavit, et dati sunt ei septuaginta duo de singulis duodecim tribubus 
seni homines, linguae utriusque doctissimi, Hebraeae scilicet atque Graecae: 
quorum interpretatio, ut Septuaginta vocetur, jam obtinuit consuetudo. 
Traditur sane, tam mirabilem ac stupendum, planeque divinum in eorum verbis 
fuisse consensum, ut cum ad hoc opus separatim singuli sederent [sederint] 
(ita enim eorum fidem Ptolomaeo placuit explorare), in nullo verbo quod 
idem significaret et tantumdem valeret, vel in verborum ordine, alter ab 
altero discreparet; sed tanquam unus esset interpres, ita quod omnes interpretati 
sunt, unum erat, quoniam revera Spiritus erat unus in omnibus. Et ideo 
tam mirabile
Dei munus acceperant, ut illarum Scripturarum, non tanquam humanarum, sed, 
sicut erant [tanquam] divinarum, etiam isto modo commendaretur auctoritas, 
credituris quandoque gentibus profutura, quod jam videmus effectum.
          CAPUT CCCXXIX. De auctoritate Septuaginta interpretum, quae, 
salvo honore Hebraei styli, omnibus interpretibus sit praeferenda; ex eodem 
libro.
Nam cum fuerint et alii interpretes, qui ex Hebraea lingua in Graecam sacra 
illa eloquia transtulerunt, sicut Aquila, Symmachus, Theodotion; sicut 
etiam illa [est] interpretatio, cujus auctor non apparet, et ob hoc sine 
nomine interpretis, Quinta editio nuncupatur; hanc tamen quae Septuaginta 
est, tanquam
sola esset, sic recepit Ecclesia, eaque utuntur Graeci populi christiani, 
quorum plerique utrum alia sit aliqua ignorant. Ex hac Septuaginta interpretatione, 
etiam in Latinam linguam interpretatum [est] quod Ecclesiae Latinae tenent. 
Quamvis non defuerit temporibus nostris noster presbyter Hieronymus, homo 
doctissimus, et omnium trium linguarum peritus, qui non ex Graeco, sed 
ex Hebraeo in Latinum eloquium easdem Scripturas converterit. Sed ejus 
tam litteratum laborem quamvis Judaei fateantur esse veracem, Septuaginta 
vero interpretes in multis errasse contendant, tamen Ecclesia Christi tot 
hominum auctoritati, ab Eleazaro tunc pontifice ad hoc tantum opus electorum, 
neminem judicat praeferendum,
quia etsi non in eis unus apparuisset Spiritus, sine dubitatione divinus, 
sed inter se verba interpretationis suae Septuaginta docti more hominum 
contulissent, ut quod placuisset omnibus, hoc maneret, nullus eis unus 
interpres debuit anteponi; cum vero tantum in eis signum divinitatis apparuit, 
profecto quisquis alius illarum Scripturarum ex Hebraea in quamlibet aliam 
linguam interpres est verax, aut congruit illis septuaginta interpretibus, 
aut si non congruere videtur, altitudo ibi prophetica esse credenda est. 
Spiritus enim qui in prophetis erat, quando illa dixerunt, idem ipse erat 
[etiam] in septuaginta viris, quando illa interpretati sunt: qui profecto 
auctoritate divina et aliud dicere potuit, tanquam propheta ille utrumque 
dixisset, quia utrumque idem Spiritus
diceret; et hoc ipsum aliter, ut non eadem verba, idem tamen sensus bene 
intelligentibus dilucesceret, et aliud praetermitteret [praetermittere], 
et aliquid adderet [addere], ut etiam hinc ostenderetur non humanam fuisse 
in illo opere servitutem, quam verbis debebat interpres, sed divinam potius 
potestatem, quae mentem replebat et regebat interpretis. Nonnulli autem 
codices Graecos interpretationis Septuaginta ex Hebraeis codicibus emendandos 
putarunt: nec tamen ausi sunt detrahere, quod Hebraei non habent [habebant], 
et Septuaginta posuerunt; sed tantummodo addiderunt quae in Hebraeis inventa, 
apud Septuaginta non erant, easque signis quibusdam, in stellarum modum 
factis, ad capita eorumdem versuum notaverunt: quae signa ἀστερίσκους vocant. 
Illa vero
quae non habent Hebraei, habent autem Septuaginta, similiter ad capita 
versuum jacentibus virgulis, sicut scribuntur unciae, signaverunt; et multi 
codices has notas habentes usquequaque diffusi sunt et Latini. Quae autem 
non praetermissa vel addita, sed aliter dicta sunt, sive alium sensum faciant, 
etiam ipsum non abhorrentem, sive alio modo eumdem sensum explicare monstrentur, 
nisi utrisque codicibus inspectis nequeunt reperiri. Si ergo, ut oportet, 
nihil aliud intueamur in Scripturis illis, nisi quod per homines dixerit 
Dei Spiritus, quidquid est in Hebraeis codicibus, et non est apud interpretes 
Septuaginta, noluit ea [hoc] per istos, sed per illos prophetas Dei Spiritus 
dicere; quidquid vero est apud Septuaginta, in Hebraeis autem codicibus 
non est, per
istos ea maluit, quam per illos idem Spiritus dicere, sic ostendens utrosque 
fuisse prophetas. Isto enim modo alia per Esaiam, alia per Jeremiam, alia 
per alium aliumque prophetam, vel aliter eadem per hunc ac per illum dixit, 
ut voluit. Quidquid porro apud utrosque invenitur, per utrosque dicere 
voluit unus atque idem Spiritus; sed ita ut illi praecederent prophetando, 
isti sequerentur prophetice interpretando: quia sicut in illis vera et 
concordia [concordantia] dicentibus unus pacis Spiritus fuit, sic et in 
istis non secum conferentibus, et tamen tanquam ore uno cuncta interpretantibus, 
idem Spiritus unus apparuit.
          CAPUT CCCXXX. Quid intelligendum sit de Ninivitarum excidio, 
de cujus denuntiationi [cujus denuntiatio in] Hebraeo quadraginta dierum 
spatio tenditur, in Septuaginta autem tridui brevitate concluditur, ex 
eodem libro.
Sed ait aliquis: Quomodo sciam quid Jonas propheta dixerit Ninivitis, utrum, 
Triduum, et Ninive evertetur, an, Quadraginta dies? Quis enim non videat 
non potuisse utrumque tunc dici a propheta, qui missus fuerat, terrae comminutionem 
[terrere comminatione] imminentis exitii civitatem? Cui si tertio die fuerat 
futurus interitus, non utique quadragesimo die; si autem quadragesimo, 
non utique tertio. Si ergo a me quaeritur quid horum Jonas dixerit, hoc 
puto potius quod legitur in Hebraeo: Quadraginta
dies, et Ninive evertetur: Septuaginta quippe, longe posterius interpretati, 
aliud dicere potuerunt, quod tamen ad rem pertineret, et in unum eumdemque 
sensum, quamvis sub altera significatione, concurreret: 91 admoneretque 
lectorem, utraque auctoritate non spreta, ab historia sese attollere ad 
ea requirenda propter quae significanda historia ipsa conscripta est. Gesta 
quippe sunt [illa] in Ninive civitate, sed aliquid etiam significaverunt 
quod modum illius civitatis excedat: sicut gestum est quod ipse propheta 
in ventre ceti triduo fuit, et tamen alium significavit in profundo inferni 
triduo futurum, qui Dominus est omnium prophetarum. Quapropter si per illam 
civitatem recte accipitur Ecclesia gentium prophetice figurata, eversa 
scilicet per poenitentiam, ut qualis
fuerat jam non esset: hoc quoniam per Christum factum est in Ecclesia gentium, 
cujus illa Ninive figuram gerebat, sive per quadraginta dies, sive per 
triduum, idem ipse significatus est Christus: per quadraginta scilicet, 
quia tot dies peregit cum discipulis suis post resurrectionem [suam], et 
ascendit in coelum; per triduum vero, quia die tertio resurrexit; tanquam 
lectorem nihil aliud quam historiae rerum gestarum inhaerere cupientem, 
de somno excitaverint Septuaginta interpretes, idemque [iidemque] prophetae, 
ad perscrutandam altitudinem prophetiae, et quodammodo dixerint: In quadraginta 
diebus ipsum quaere, in quo et triduum poteris in venire. illud in ascensione, 
hoc in ejus resurrectione reperies. Propter quod utroque numero significari 
convenientissime
potuit, quorum unum per Jonam prophetam, alium per Septuaginta interpretum 
prophetiam, tamen unus atque idem Spiritus dixit. Longitudinem fugio, ut 
non haec per multa demonstrem, in quibus ab hebraica veritate Septuaginta 
interpretes [putantur] discrepare, et bene intellecti inveniuntur esse 
concordes. Unde etiam ego pro meo modulo vestigia sequens apostolorum, 
quia et ipsi ex utrisque, id est et ex Hebraeis, et [ex] Septuaginta, testimonia 
prophetica posuerunt, utraque auctoritate utendum putavi, quoniam utraque 
una atque divina est.
          CAPUT CCCXXXI. De eo quod ait Apostolus: Omne peccatum quodcunque 
fecerit homo, exta corpus est; qui autem fornicatur, in corpus proprium 
peccat. Ex sermone propter hoc ipsum.
Quaestio de Epistola Corinthiorum beati Pauli apostoli ubi dicit: Omne 
peccatum quodcunque fecerit homo, extra corpus est; qui autem fornicatur, 
in corpus proprium peccat, nescio si possit ad liquidum dissolvi, quamvis 
possit, donante Domino, aliquid inde probabiliter dici; ita enim profunda 
est. Nam cum superius in eadem Epistola Apostolus diceret: Nolite errare, 
neque fornicatores, neque idolis servientes, neque adulteri, neque molles, 
neque masculorum concubitores, neque fures, neque avari, neque ebriosi, 
neque maledici, neque rapaces, regnum Dei possidebunt; et paulo post: Nescitis, 
ait, quoniam
corpora vestra membra sunt Christi? tollens ergo membra Christi, faciam 
membra meretricis? Absit! An nescitis quia qui adhaeret meretrici, unum 
corpus est? Erunt enim, inquit, duo in carne una; qui autem adhaeret Domino, 
unus spiritus est; fugite fornicationem. Atque ibi subjunxit: Omne peccatum 
quodcunque fecerit homo, extra corpus est: qui autem fornicatur, in corpus 
proprium peccat; an nescitis quia corpus vestrum, templum in vobis Spiritus 
sancti est, quem habetis a Deo, et non estis vestri? empti enim estis pretio 
magno. Glorificate et portate Deum in corpore vestro. Cum ergo multa et 
horrenda in hoc capitulo prius enumerasset hominum peccata, quibus non 
dabitur regnum Dei, quae tamen non nisi per corpus perpetrari ab hominibus 
possunt; quod
corpus utique jam fidelium, templum esse dixit Spiritus sancti, quem habemus 
a Deo; ipsaque membra corporis nostri, membra esse asseverat Christi, de 
quibus arguendo et quodammodo interrogando, ait: Tollens ergo membra Christi, 
faciam membra meretricis? responderetque sibi, Absit! subjungat adhuc et 
dicat: Nescitis quoniam qui adhaeret meretrici, unum corpus est? Erunt 
enim, inquit, duo in carne una; qui autem adhaeret Domino, unus spiritus 
est; et concludit: Fugite fornicationem; sequitur tamen ipse et dixit: 
Omne peccatum quodcunque fecerit homo, extra corpus est; qui autem fornicatur, 
in corpus proprium peccat: quasi vero illa quae dinumeravit peccata, dicens: 
Nolite errare, neque fornicatores, neque idolis servientes, neque adulteri, 
neque
molles, neque masculorum concubitores, neque fures, neque avari, neque 
ebriosi, neque maledici, neque rapaces, regnum Dei possidebunt; ista omnia 
facinora et flagitia, nunquid non nisi per corpus fieri aut exerceri possunt? 
quis hoc sani capitis homo negaverit? Totum quippe istum locum Apostolus 
propter ipsum corpus, jam emptum magno pretio, id est, Christi sanguine 
pretioso, templumque Spiritus sancti factum a Deo, ne talibus flagitiis 
pollueretur, sed potius inviolatum tanquam Dei habitaculum servaretur, 
agebat et defendebat. Quare ergo subjungere voluit hoc, unde difficilis 
quaestio nasceretur, id est, ut diceret: Omne peccatum quodcunque fecerit 
homo, extra corpus est; qui autem fornicatur,
in corpus suum peccat, cum sive ipsa fornicatio, sive alia hujusmodi, quae 
non nisi per corpus fiunt peccata turpitudini et fornicationi simillima, 
non nisi per ipsum corpus gerantur atque exerceantur? Quid enim? poteritne 
esse quispiam, ut caetera memorata superius taceam, fur, vel ebriosus, 
vel maledicus, vel rapax, extra operationem corporis hujus? quamvis nec 
ipsa idololatria, neque ipsa avaritia, praeter servitium corporis poterit 
ad usum fructumque suum pervenire. Quid est ergo, Omne peccatum quodcunque 
fecerit homo, extra corpus est; qui autem fornicatur, in corpus proprium 
peccat? Primum, quia in corpore isto homo constitutus, quidquid solo tantum 
animo poterit inique concupiscere, dici non potest extra corpus hoc hominem 
facere, cum constat
eum carnali sensu et carnali prudentia hoc agere, isto adhuc circumseptum 
corpore. Nam et quod in psalmo scriptum est: Dixit impius in corde suo, 
Non est Deus, idem beatus Apostolus non potuit utique separare a corporali 
opere, illo loco ubi ait: Omnes astabimus ante tribunal Christi, ut recipiat 
unusquisque secundum ea quae per corpus gessit, sive bonum, sive malum: 
quia videlicet non nisi in corpore constitutus impius potuit dicere, Non 
est Deus: ut taceam, quod in alia Epistola ipse Doctor gentium dicit: Manifesta 
autem sunt opera carnis; et exsequitur: quae sunt fornicationes, immunditiae, 
luxuriae, veneficia, inimicitiae, contentiones, aemulationes, animositates, 
dissensiones, haereses, invidiae, ebrietates, et his similia; quae praedico 
vobis sicut
praedixi, quia qui talia agunt regnum Dei non possidebunt. Nunquid enim 
non videtur nobis extra corpus fieri caetera illa quae ibi interposuit, 
aemulationes, animositates, dissensiones, invidias, haereses? et tamen 
operibus carnis ista tribuit Doctor gentium in fide et veritate. Quid est 
ergo, Omne peccatum quodcunque fecerit homo, extra corpus est; et unum 
tantummodo fornicationis peccatum nominans, ait, Qui autem 92 fornicatur, 
in corpus proprium peccat? Apparet igitur cuivis tardo et obtunso [obtuso], 
quam [quae] sit ista quaestio difficilis; quam Dominus piae intentioni 
nostrae, si aliquantulum dignatus fuerit illucescere atque revelare, poterimus 
aliquid rationabiliter dicere. Videtur enim beatus Apostolus, in quo loquebatur 
Christus, aut exaggerare voluisse fornicationis
malum super caetera omnia peccata, quae etsi per corpus committantur, non 
tamen animum humanum concupiscentiae carnali ita efficiunt obstrictum et 
obnoxium, quemadmodum in solo opere fornicationis corporalis commisceri 
facit animum vis ingens libidinis cum ipso corpore, et unum cum ipso quodammodo 
agglutinari et devinctum esse: in tantum ut nihil aliud ipso momento et 
experimento hujus tam magni flagitii cogitare homini liceat aut intendere, 
nisi quod sibimet addicit mentem, quam captivam subdit ipsa submersio, 
et quodammodo absorptio libidinis et concupiscentia carnalis, ut hoc esse 
videatur; quod dictum est: Qui autem fornicatur, in corpus proprium peccat, 
quia tunc fit proprie et
familiariter servum [servus] corporis cor hominis fornicantis, in tempore 
maxime ipsius nequissimae operationis. In tantum ut ipse Apostolus inculcatius 
volens commendare cavendum hominibus hoc malum, dixerit: Tollens ergo membra 
Christi, faciam membra meretricis? et exsecrans ac detestans responderit, 
Absit! An nescitis, inquit, quoniam qui adhaeret meretrici, unum corpus 
est? Erunt enim duo, inquit, in carne una. Nunquid hoc posset dici de aliis 
atque aliis quibusque facinoribus hominum? Liberum est enim animo humano, 
in aliis quibusque sceleribus, et unum aliquid eorum operari, et eo ipso 
tempore alibi cogitatione distendi, quod in fornicationis ipso opere atque 
tempore non licet animo ad aliud aliquid cogitandum liberum esse: sic enim
totus homo absorbetur ab ipso et in ipso corpore, ut jam dici non possit 
ipse animus suus esse, sed simul totus homo dici possit quod caro sit, 
et spiritus vadens et non revertens. Sic ergo possumus intelligere quia 
omne peccatum quodcunque fecerit homo, extra corpus est, qui autem fornicatur, 
in corpus proprium peccat: ut videatur, ut dixi, Apostolus, in tantum exaggerare 
voluisse fornicationis malum, ut in comparatione hujus fornicationis, caetera 
extra corpus habenda esse duxerit quaecunque peccata, solo hoc tantummodo 
fornicationis malo in corpus proprium peccari dixerit, quia majore libidinis 
ardore, quo superior nullus est, voluptas ipsius corporis tenet servum 
efficitque captivum. Haec dicta sint de speciali fornicatione hujus corporis; 
verum quia non
solum fornicatio in sacris litteris specialiter, sed etiam generaliter 
arguitur et nominatur, conemur, Deo adjuvante, et hinc aliquid probabiliter 
dicere. Generalis igitur fornicatio aperte manifestatur in psalmo, ubi 
dicitur: Quoniam ecce qui longe se faciunt a te, peribunt; perdidisti omnem 
qui fornicatur abs te. Ubi subsequenter qualiter ista generalis fornicatio 
evadi et effugi possit, adjunxit [enim] dicens: Mihi autem adhaerere Deo 
bonum est: ut exinde facile advertamus illam esse generalem fornicationem 
animae humanae, qua non adhaerens quisque Deo, adhaeret mundo. Unde beatus 
apostolus Joannes dicit: Si quis dilexerit mundum, dilectio Patris non 
est in illo; et apostolus Jacobus dicit: Adulteri, nescitis quia amicitia 
hujus mundi inimica est Deo?
Breviter ergo definitum est non posse habere dilectionem Dei, qui habuerit 
dilectionem mundi; et inimicum esse Dei, qui amicus esse voluerit mundi. 
Ad hoc etiam pertinet quod Dominus in Evangelio dicit: Nemo potest duobus 
dominis servire: aut enim unum odio habebit, et alterum diliget; aut unum 
patietur, et alterum contemnet; et concludit: Non potestis Deo servire 
et mammonae. Ista est ergo generalis, ut dictum est, fornicatio animae, 
omnia omnino in se continens, qua non adhaeretur Deo, dum adhaeretur mundo: 
ut etiam sic intelligere valeamus, secundum istam generalem fornicationem, 
quod ait Apostolus: Omne peccatum quodcunque fecerit homo, extra corpus 
est; qui autem fornicatur,
in corpus proprium peccat. Quia si non fornicetur anima humana, adhaerendo 
Deo, nec adhaerendo mundo, quaecunque alia peccata, a concupiscentia carnali 
prorsus aliena, potuerit pro ipsa fragilitate mortalitatis, vel ignorando, 
vel negligendo, vel obliviscendo, vel non intelligendo homo incurrere, 
hoc sit quod dictum est: Omne peccatum quodcunque fecerit homo, extra corpus 
est; quia nullum hic corporalis vel temporalis concupiscentiae peccatum 
poterit reperiri: unde merito extra corpus esse quodlibet tale peccatum 
dici videtur. Quod si adhaerens mundo mundanus homo, longe se facit a Deo, 
fornicando ab ipso Deo, in corpus proprium peccat, quia corporali concupiscentia, 
in quaeque temporalia et carnalia, carnali sensu et prudentia humanus
animus trahitur atque distrahitur, creaturae serviens potius quam Creatori, 
qui est benedictus in saecula. Sic ergo, quantum mihi videtur, salva fide, 
intelligi potest, utriusque fornicationis malum, tam specialis quam universalis, 
in hoc uno capitulo tanti et tam magni Doctoris, ubi ait: Omne peccatum 
quodcunque fecerit homo, extra corpus est; qui autem fornicatur, in corpus 
proprium peccat: ut aut exaggeratio facta sit ab Apostolo hujus specialis 
fornicationis, qua in corpus proprium peccari recte intelligitur, quia 
nusquam sic totus homo corporis ipsius voluptati addicitur, et ineffabiliter, 
vel inevitabiliter, affigitur, ut in comparatione hujus tanti mali caetera 
peccata extra corpus esse videantur, etiamsi per corpus exerceantur. Quemadmodum 
solius
fornicationis vis quaedam imperiosae libidinis, conditioni suae subdit, 
propriumque ipsius corporis mancipium pessimum facit, tempore maxime ipsius 
immundissimae operationis, ut aliud quid praeter quod agit in ipso corpore 
non sit liberum humanae menti vel cogitare vel intendere. Si autem etiam 
generalem significare voluit Apostolus fornicationem, propter quam dixisse 
videatur: Omne peccatum quodcunque fecerit homo, extra corpus est; qui 
autem fornicatur, in corpus proprium peccat, sic accipiendum est et intelligendum, 
ut quisque dum non adhaeret Deo, qui adhaesit mundo, omnia tamen temporalia 
diligens et concupiscens, merito in corpus proprium peccare dicatur, id 
est, universae concupiscentiae carnali deditus et subditus factus, tanquam 
totus
creaturae servus ab ipso Creatore alienus, per illam initium omnis peccati 
superbiam; cujus superbiae initium est, ut scriptum est, apostatare a Deo. 
A quo generali fornicationis malo quisque alienus, quodcunque aliud peccatum 
potuerit, ut homo corruptibilis adhuc et mortalis, incurrere, hoc intelligatur 
extra corpus esse, id est, extra corporalis et temporalis omnis concupiscentiae 
malum, alienum esse extra corpus, ut saepe dictum est esse. Tantummodo 
enim carnalis et generalis 93 concupiscentiae malo, per omnia fornicatur 
anima a Deo, tanquam corporalibus et temporalibus desideriis et delectationibus 
illigata et devincta, in corpus proprium peccat, cujus universaliter concupiscentiae 
serviens, incurvatur
mundo et alienatur a Deo: quod est, ut dictum est: Initium superbiae hominis 
apostatare a Deo; propter quod generalis fornicationis cavendum malum beatus 
Joannes admonet dicens: Nolite diligere mundum, neque ea quae sunt in mundo, 
quoniam quae in mundo sunt, concupiscentia carnis est, et concupiscentia 
oculorum, et ambitio vitae saeculi, quae non est ex Patre, sed ex mundo; 
et mundus transiet, et concupiscentia ejus. Qui autem fecerit voluntatem 
Dei, manet in aeternum, sicut ille manet in aeternum. Ista ergo dilectio 
mundi, quae universalem in se concupiscentiam continet mundi, generalis 
est fornicatio, qua peccatur in corpus proprium, eo quod omnibus corporalibus 
et visibilibus, et temporalibus desideriis, et voluptatibus humanis indesinenter 
servit animus
ab ipso Creatore universorum desolatus atque derelictus.
          CAPUT CCCXXXII. De scientia Dei.
Omne praeteritum jam non est; omne futurum nondum est; omne igitur et praeteritum, 
et futurum deest. Apud Deum autem nihil deesse [deest], nec praeteritum 
igitur, nec futurum, sed omne praesens est apud Deum.
          De trina virtute.
Omne quod est, aliud est quo constat; aliud quo discernitur; aliud quo 
congruit. Universa igitur creatura si et est quoquo modo et ab eo quod 
omnino nihil est plurimum distat, et suis partibus sibimet congruit. Causam 
quoque ejus trinam esse oportet,
qua sit, qua hoc sit, qua sibi amica sit. Creaturae autem causam, id est 
auctorem Deum dicimus. Oportet ergo esse trinitatem, qua nihil praestantius, 
intelligentius et beatius invenire perfecta ratio potest; ideoque etiam 
cum veritas quaeritur, plusquam tria genera quaestionum esse non possunt: 
utrum omnino sit, utrum hoc an aliud sit, utrum approbandum improbandumve 
sit.
          De Deo et creatura.
Quod incommutabile est aeternum est, semper enim ejusdem modi est; quod 
autem commutabile est tempori obnoxium est, non enim semper ejusdem modi 
est, et ideo aeternum recte non dicitur: quod enim mutatur non manet, quod 
non manet non est aeternum; idque [ideoque] inter immortale et aeternum
interest, quod omne aeternum immortale est, non omne immortale satis subtiliter 
aeternum dicitur: quia etsi semper aliquid vivat, tamen [si] mutabilitatem 
patiatur, non proprie aeternum appellatur, quia non semper ejusdem modi 
est, quamvis immortale, quia semper vivit, recte dici possit: vocatur tamen 
aeternum interdum etiam quod immortale est. Illud vero quod et mutationem 
patitur, et animae praesentia, cum anima non sit, vivere dicitur, neque 
immortale ullo modo, et multo minus aeternum intelligi potest: in aeterno 
[aeternum, sine in] enim cum proprie dicitur, neque quidquam praeteritum 
quasi transierit, neque quidquam futurum, quasi nondum sit, sed quidquid 
est, tantummodo est.
          De loco Dei; ex libro Quaestionum LXXXVII.
Deus non alicubi est: quod alicubi enim est, continetur loco; quod continetur 
loco, corpus est; Deus autem non est corpus; non igitur alicubi est: et 
tamen quia est, et in loco non est, in illo sunt potius omnia quam ipse 
alicubi, nec tamen ita in illo [ut ipse alicubi, tamen ita in illo] ut 
ipse sit locus. Locus enim in spatio est, quod longitudine, latitudine, 
altitudine corporis occupatur; nec Deus tale aliquid est: et omnia igitur 
in ipso sunt, et locus non est. Locus tamen Dei abusive dicitur templum 
Dei, non quod eo contineatur, sed quod ei praesens sit. Id autem nihil 
melius quam anima munda intelligitur.
          CAPUT CCCXXXIII. De providentia Dei, ex libro Quaestionum LXXXIV.
Fieri potest ut per malum hominem divina providentia et puniat et opituletur: 
nam Judaeorum impietas et Judam supplantavit, et gentibus saluti fuit. 
Item fieri potest ut divina providentia per hominem bonum et damnet et 
adjuvet, sicut ait Apostolus: Aliis sumus odor vitae in vitam, aliis autem 
odor mortis in mortem. Sed cum omnis tribulatio, aut poena impiorum sit, 
aut exercitatio justorum, quia eadem tribulatio et paleam concidit, et 
frumenta a paleis excutit, unde tribulatio nomen accepit; rursus cum pax 
et quies a molestiis saecularibus, et bonos lucretur et corrumpat malos, 
omnia haec divina providentia pro meritis moderatur animarum; sed tamen 
non sibi eligunt boni ministerium tribulationis, nec mali
amant pacem: quare ipsi quoque per quos id agitur quod ignorant non justitiae, 
quae refertur ad Deum, sed malevolentiae suae mercedem accipiunt: quemadmodum 
nec bonis imputatur quod ipsis prodesse volentibus nocetur alicui, sed 
bono animo benevolentiae praemium tribuitur. Ita etiam caetera creatura 
pro meritis animarum rationalium, vel sentitur vel latet, vel modesta [molesta], 
vel commoda est. Summo enim Deo cuncta bene administrante quae fecit, nihil 
inordinatum in universo, nihilque injustum est, sive scientibus, sive nescientibus 
nobis; sed in parte offenditur anima peccatrix: tamen quia pro meritis 
ibi est ubi esse talem decet, et ea patitur quae talem pati aequum est, 
universum regnum Dei nulla sua foeditate deformat. Quamobrem quoniam non 
omnia
novimus quae de nobis bene agit ordo divinus, in sola bona voluntate secundum 
legem agimus, in caeteris autem secundum legem agimur, cum lex ipsa incommutabilis 
maneat, et omnia mutabilia pulcherrima gubernatione moderetur. Gloria igitur 
in excelsis Deo, et in terra pax hominibus bonae voluntatis. 94
          CAPUT CCCXXXIV. De eo quod scriptum est: Habitu inventus ut homo, 
ex eodem libro.
Multis modis habitum dicimus: vel habitum animi, sicuti est cujuscunque 
disciplinae perceptio usu roborata atque firmata; vel habitum corporis 
secundum
quem dicimus alium alio esse succulentiorem et validiorem, quae magis proprie 
habitudo dici solet; vel habitum eorum quae membris nostris accommodantur 
extrinsecus, secundum quem dicimus vestitum, calceatum, armatum, et si 
quid ejusmodi est. In quibus omnibus generibus, siquidem nomen hoc dictum 
est ab illo verbo quod est habere, manifestum est in ea re dici habitum, 
quae accidit alicui, ita ut eam possit etiam non habere. Nam et doctrina 
accidit animo, et succus ac robur corporis [corpori], et vestis atque arma, 
non dubium est quin accedant [accidant] membris nostris; ita ut imperitus 
posset esse animus, si ei doctrina non accederet [accideret], et exile 
atque languidum corpus, sine succo viscerum et robore, et nudus sine veste, 
et inermis sine
armis, et pede nudo sine calceamentis esse homo potest. Habitus ergo in 
ea re dicitur quae nobis ut habeatur accedit [accidit]. Verumtamen hoc 
interest, quod quaedam eorum quae accidunt nobis, ut habitum faciant, non 
mutantur a nobis, sed ipsa nos mutant, in seipsa integra et inconcussa 
manentia, sicuti sapientia, cum accidit homini, non ipsa mutatur, sed hominem 
mutat, quem de stulto sapientem facit. Quaedam vero sic accidunt, ut et 
mutent et mutentur: sicuti cibus, et ipse amittens speciem suam, in corpus 
nostrum vertitur, et nos refecti cibo, ab exilitate atque languore in robur 
atque valentiam commutamur. Tertium [vero] genus est, cum ipsa quae accidunt 
mutantur, ut habitum faciant, et quodammodo formantur ab eis quibus habitum 
faciunt, sicuti
est vestis: nam cum projecta vel reposita est, non habet eam formam quam 
sumit cum induitur atque inducitur membris. Induta ergo accipit formam 
quam non habebat exuta, cum ipsa membra, et cum induuntur, et cum exuuntur, 
in suo statu maneant. Potest esse etiam quartum genus, cum ea quae accidunt 
ad faciendum habitum, nec ea mutant quibus accidunt ad faciendum habitum, 
nec ab eis ipsa mutantur, sicut annulus digito, si non nimis subtiliter 
attendatur; verumtamen hoc genus, aut nullum est, si diligenter discutias, 
aut omnino rarissimum. Cum igitur Apostolus de unigenito Dei filio loqueretur, 
quantum pertinet ad divinitatem ejus, secundum id quod verissimus Deus 
est, aequalem esse dixit Patri, quod non ei fuit tanquam rapinam, id est, 
quasi alienum
appetere, si semper manens in ea aequalitate, nollet homini [homine] indui, 
et hominibus ut homo apparere; sed semetipsum exinanivit, non formam suam 
mutans, sed formam servi accipiens, neque conversus aut transmutatus in 
hominem, amissa incommutabili stabilitate; sed tanquam verum hominem suscipiendo, 
ipse susceptor in similitudine [similitudinem] hominum factus, non sibi, 
sed eis quibus in homine apparuit, habitu inventus est ut homo, id est, 
habendo hominem inventus ut homo est; non enim poterat [Deus] inveniri 
ut homo ab his qui cor immundum habebant, et Verbum apud Patrem
videre non poterant, nisi hoc suscipiendo quod possent videre, et per quod 
ad illud lumen interius ducerentur. Iste autem habitus non est ex primo 
genere, non enim manens in se natura hominis naturam Dei commutavit. Neque 
ex secundo: non enim immutavit homo Deum, et mutatus ab illo est; neque 
ex quarto: non enim sic assumptus est homo, ut neque ipse mutaret Deum, 
nec ab illo [ipso] mutaretur; sed potius ex tertio, sic enim assumptus 
est ut commutaretur [in melius, et ab eo formaretur] ineffabiliter, et 
excellentius atque conjunctius quam vestitus, cum ab homine induitur. Hoc 
ergo nomine habitus satis significavit Apostolus quemadmodum dixerit: In 
similitudine [similitudinem] hominum factus, quia non transfiguratione 
in hominem, sed habitu
factus [inventus] est, cum indutus est homine quem sibi uniens quodammodo 
atque conformans, immortalitati aeternitatique sociaret. Sed illum habitum 
qui est in perceptione sapientiae et disciplinae, Graeci ἕξιν vocant; hunc 
autem secundum quem dicimus vestitum vel armatum σχῆμα potius appellant; 
ex quo intelligitur de isto genere habitus locutum Apostolum, quandoquidem 
in Graecis exemplaribus σχήματι scriptum est, quod nos in latinis habitu 
habemus. Quo nomine oportet intelligi, non mutatum esse verbum susceptione 
hominis, sicut nec membra veste induta mutantur, quanquam illa susceptio 
ineffabiliter susceptum suscipienti copulaverit; sed quantum verba humana 
rebus ineffabilibus coaptari possunt, ne mutatus intelligatur Deus,
humanae fragilitatis assumptor, electum est ut Graece σχῆμα, et Latine 
habitus diceretur illa susceptio.
          CAPUT CCCXXXV. De alimentis, ex eodem libro.
Quid est quod accipit eam rem quam commutat, ut animal cibum? quid est 
quod accipitur et commutatur, ut idem cibus? quid est quod accipitur et 
non commutatur, ut oculis lux, [et] sonus auribus? Sed haec per corpus 
accipit anima. Quid est autem quod per seipsam accipit et commutat in se 
ut aliam animam, quam recipiendo in amicitiam sui similem facit? et quid 
est quod per seipsam accipit, et non commutat, ut veritatem? Quare cognoscendum 
est,
et quid sit Petro dictum, Macta et manduca, et quid in Evangelio, Et vita 
erat lux hominum.
          CAPUT CCCXXXVI. De eo quod dictum est: Poenitet me hominem fecisse, 
ex eodem libro.
Divinae Scripturae, a terreno et humano sensu ad divinum et coelestem nos 
erigentes, usque ad ea verba descenderunt, quibus inter se stultissimorum 
etiam utitur consuetudo. Itaque etiam earum affectionum nomina, quas animus 
noster patitur, quas longissime a Deo esse sejunctas, jam qui melius sapit, 
intelligit, non dubitaverunt illi viri per quos
locutus est Spiritus sanctus, opportunissime in libris ponere, ut verbi 
causa, quoniam difficillimum est ut homo aliquid vindicet sine ira, vindicta 
[vindictam] Dei, quae omnino sine ista perturbatione sit [fit], iram tamen 
vocandam judicaverunt. Item quia conjugii castitatem zelando viri custodire 
consueverunt, illam Dei providentiam, per quam praecipitur atque agitur 
ne anima corrumpatur, et deos alios atque alios sequens quodammodo meretricetur, 
zelum Dei appellaverunt. Sic et manum Dei vim operatur, et pedes Dei vim 
qua omnia custodienda et gubernanda pertendit; et aures Dei vel oculos 
Dei vim qua omnia percipit atque intelligit; et faciem Dei vim qua se manifestat 
atque dignoscitur, et caetera. In hunc modum, propterea scilicet quia nos,
ad quos sermo fit, et manibus solemus operari 95 et pedibus incedere, et 
quo fert animus pervenire, et auribus atque oculis caeterisque sensibus 
corporis corporalia percipere et facie innotescere; et si quid aliud ad 
hanc tanquam regulam pertinet. Hoc modo igitur quoniam mutare ceptum aliquod, 
et in aliud transferre, non ferre [facile] solemus, nisi poenitendo, quanquam 
divina providentia serena mente intuentibus appareat cuncta certissimo 
ordine administrare [administrari], accommodatissime tamen, ad humilem 
humanam intelligentiam, ea quae incipiunt esse, neque perseverant quantum 
perseveratura sperata sunt, quasi per poenitentiam [Dei] dicuntur ablata.
          CAPUT CCCXXXVII. De eo quod scriptum est: Sexaginta sunt reginae, 
et octoginta concubinae.
Denarius numerus potest significare universitatis scientiam, quae si ad 
interiora et ad intelligibilia referatur, quae senario numero significantur 
[significatur], fit quasi decies sexies, quod est sexaginta; si ad terrena 
et corruptibilia, quae octogenario numero significari possunt, fiunt decies 
octies, quod est octoginta. Reginae ergo sunt animae, regnantes in intelligibilibus 
et spiritualibus; concubinae, quae mercedem accipiunt terrenorum, de quibus 
dictum est: Acceperunt mercedem suam adolescentulae, quarum non est numerus, 
quarum non est determinata scientia, et diversis dogmatibus periclitari
possunt, ut numerus, quod dictum est, significet certam et indubitatam 
confirmationem scientiae.
De temporibus aeternis.
Quaeri potest quomodo ab apostolo Paulo dictum sit: Ante tempora aeterna. 
Si enim tempora quomodo aeterna? nisi forte ante omnia tempora, intelligi 
voluit. Quia si dixisset, Ante tempora, neque addidisset, aeterna, posset 
accipi ante quaedam tempora, quae ante se haberent alia tempora; aeterna 
autem maluit dicere, quam omnino [omnia], fortasse ideo quia tempus non 
coepit ex tempore. An aeterna tempora aevum significavit: inter quod et 
tempus hoc distat, quod illud stabile est, tempus autem mutabile?
          CAPUT CCCXXXVIII. De homine facto ad imaginem et similitudinem 
Dei; ex eodem libro.
Cum interiorem et exteriorem hominem divina Scriptura commemoret, et in 
tantum eos discernat, ut ab Apostolo dictum sit: Et si exterior homo noster 
corrumpitur, sed interior renovatur de die in diem: quaeri potest utrum 
unus horum factus sit ad imaginem et similitudinem Dei; nam illud quaerere 
stultum est, si unus quis horum? Quis enim dubitat eum potius qui renovatur, 
quam eum qui corrumpitur dicere? utrum autem ambo, magna quaestio est. 
Nam [si] exterior homo est Adam, et interior Christus, bene ambo intelliguntur. 
Sed cum Adam sicut a Deo factus est bonus, non manserit, et diligendo
carnalia, carnalis effectus sit, non absurde videri potest hoc ipsum ei 
fuisse carere imagine Dei, et similitudinem amittere, ac per hoc ipse renovatur, 
et ipse est etiam interior. Quomodo ergo est ipse exterior? an secundum 
corpus, ut et interior sit secundum animam, et interior sit resurrectio 
et renovatio, quae nunc fit secundum mortem prioris vitae, id est peccati, 
et secundum regenerationem novae vitae, id est, justitiae; quos item duos 
homines sic appellat, ut unum veterem quem debemus exuere, alterum novum, 
et eum induendum commemoret. Quorum rursus illum appellat imaginem terreni 
hominis, quia secundum peccatum primi hominis geritur, qui est Adam; alterum 
imaginem coelestis hominis, quia secundum justitiam secundi hominis
geritur, qui est Christus. Exterior autem homo, qui nunc corrumpitur, futura 
resurrectione renovatur [renovabitur], cum istam mortem persolverit, quam 
naturae debet lege illa quae in paradiso per praeceptum data est. Quomodo 
autem non sit incongruum quod dicitur etiam corpus factum ad similitudinem 
Dei, facile intelligit qui diligenter attendit quod dictum est: Et fecit 
Deus omnia bona valde. Nemo enim dubitat, quo [quod] sit ipse primitus 
bonus; multis enim modis dici possunt res similes Deo: aliae secundum virtutem 
et sapientiam factae, quia in ipso est virtus et sapientia non ficta [facta]; 
aliae in quantum solum vivunt, quia ille summe et primitus vivit; aliae 
in quantum sunt, quia ille summe ac primitus est. Et ideo quae tantummodo 
sunt, nec tamen
vivunt aut sapiunt, non perfectae, sed exiguae sunt ad similitudinem ejus, 
quia et ipsa bona sunt in ordine suo, cum sit ille super omnia bonus, a 
quo bona sunt; omnia vero quae vivunt et non sapiunt, paulo amplius participant 
similitudinem. Quod enim vivit, etiam est; non autem quidquid est, etiam 
vivit. Jam porro quae sapiunt, ita illi similitudini sunt proxima, ut in 
creaturis nihil sit propinquius. Quod enim participat sapientiae, et vivit, 
et est; quod autem vivit, necesse est ut sit, non necesse est ut sapiat. 
Quare cum homo possit particeps esse sapientiae, secundum interiorem hominem, 
secundum ipsum, ita est ad imaginem [Dei], ut nulla natura interposita 
formetur, et ideo nihil Deo conjunctius: et sapit enim, et vivit, et est; 
qua creatura nihil est melius. Quod
si exterior homo, vita illa accipitur qua per corpus sentimus quinque notissimis 
sensibus, quos cum pecoribus habemus communes: nam et ipsa molestiis sensibilibusque 
persecutionibus ingeruntur, corrumpi potest: non immerito et iste [ipse] 
homo particeps dicitur similitudinis Dei, non solum quia vivit, quod etiam 
in bestiis apparet, sed amplius quod ad mentem convertitur se regentem, 
quam illustrat sapientia, quod in bestiis non potest, ratione carentibus. 
Corpus quoque hominis, quia solum inter animalium terrenorum corpora, [non 
pronum] in alvum prostratum est, cum sit visibile, sed ad intuendum coelum 
erectum, quod est principium visibilium, quanquam non sua, sed animae praesentia 
vivere cognoscatur; tamen non modo, quia est, et in quantum est, utique
bonum est, sed etiam quia tale est, ut ad contemplandum coelum sit aptius, 
magis in hoc ad imaginem et similitudinem Dei, quam caetera corpora animalium 
factum jure videri potest. Tamen quia homo, sine vita non recte appellatur, 
non corpus solum homo exterior, neque sola vita, quae in sensu est corporis, 
sed utrumque simul rectius fortasse intelligitur. Neque inscite distinguitur 
quod aliud sit imago et similitudo Dei, qui etiam filius dicitur; aliud 
ad imaginem et similitudinem Dei, sicut hominem factum accipimus. Sunt 
etiam qui non frustra intelligant duo dicta esse, ad imaginem et similitudinem, 
cum si una res esset, unum nomen sufficere potuisse asserunt; sed ad imaginem 
mentem factam volunt, quae nulla interposita substantia, ab
ipsa veritate formatur, qui etiam Spiritus dicitur, non ille Spiritus sanctus 
qui est 96 ejusdem substantiae, cujus Pater et Filius, sed spiritus hominis; 
nam ita discernit hos Apostolus: nam nemo scit quid agatur in homine, nisi 
spiritus hominis; et nemo scit quid agatur in Deo, nisi Spiritus Dei. Item 
de spiritu hominis dicit: Salvum faciet spiritum vestrum, animam et corpus; 
et iste enim factus est a Deo, sicut caetera creatura. Scriptum est enim 
in Proverbiis: Hoc modo scito quoniam Dominus corda omnium novit, et qui 
finxit spiritum omnibus, ipse scit omnia. Ergo iste spiritus ad imaginem 
Dei nullo dubitante factus accipitur, in quo est intelligentia veritatis; 
haeret enim veritati, nulla interposita creatura. Caetera hominis ad similitudinem 
facta videri
volunt, quia omnis quidem imago similis est, non autem omne quod simile 
est, etiam imago proprie, sed forte abusive dici potest. Sed cavendum in 
talibus ne quid nimis asseverandum putetur: illa re sane salubriter custodita, 
ne quoniam corpus quodlibet per localia spatia porrectum est, aliquid tale 
credatur esse substantia Dei: nam res quae in parte minor est quam in toto, 
nec dignitati animae convenit; quanto minus majestati Dei!
          CAPUT CCCXXXIX. De eo quod ait in Evangelio: Erunt in una domo 
divisi duo adversus tres, et tres adversus duo. De expositione psalmi XLIV.
Accingere gladium tuum circa femur, potentissime. Gladium tuum, quid nisi 
verbum tuum? Illo
gladio stravit inimicos; illo gladio divisit filium a patre, filiam a matre, 
nurum a socru. Legimus haec in Evangelio: Non veni pacem mittere, sed gladium; 
et, Erunt in una domo quinque adversum duo, et duos adversum tres; et tres 
adversum duos erunt divisi, id est, filius adversus patrem suum, filia 
adversus matrem suam, nurus adversus socrum suam. Haec divisio, quo gladio 
facta est Christus attulit. Et revera, fratres, etiam quotidianis exemplis 
videmus haec. Placet juveni alicui servire Deo, displicet patri, divisi 
sunt adversum se: ille promittit terrenam haereditatem, ille amat coelestem; 
aliud iste pollicetur, aliud ille elegit. Non sibi putet pater factam injuriam, 
Deus solus illi praefertur; et tamen litigat cum filio volente servire 
Deo: sed fortior est ille gladius spiritalis separans, quam copulans natura
carnalis. Fit hoc et de filia adversus matrem suam, multo magis et de nuru 
adversus socrum suam: nam aliquando in una domo nurus et socrus inveniuntur, 
haeretice catholica [haeretica et catholica], et ubi fortiter recipitur 
iste gladius, rebaptizationem non timemus. Potuit dividi filia adversus 
matrem suam, et non potest nurus adversus socrum suam. Factum est hoc generaliter 
etiam in genere humano: divisus est filius adversus patrem; fuimus enim 
aliquando filii diaboli. Infidelibus dictum est: Vos a patre diabolo estis. 
Omnis infidelitas nostra, unde, nisi a patre diabolo? non ille creando, 
sed nos imitando. Jam modo videtis filium divisum adversum patrem: venit 
gladius ille, renuntiat diabolo, invenit
alium patrem, invenit aliam matrem: ille ad imitationem se praebens generabat 
in exitium; parentes duo quos invenimus, in vitam terrenam generant. Divisus 
est filius adversus patrem, divisa est filia adversus matrem suam: plebs 
illa quae de Judaeis credidit, divisa est adversus Synagogam; divisa est 
et nurus adversus socrum suam: plebs de gentibus veniens, nurus dicitur, 
quia Christus sponsus, filius Synagogae. Unde enim natus Filius Dei secundum 
carnem? ex illa Synagoga. Ille qui dimisit patrem et matrem, et adhaesit 
uxori suae, ut essent duo in carne una: non conjectura nostra, sed attestante 
Apostolo et dicente: Sacramentum hoc magnum est; ego autem dico in Christo 
et in Ecclesia. Dimisit enim Patrem quodammodo, non omnino dimisit veluti 
ad separationem, sed ad susceptionem humanae
carnis. Quomodo dimisit? Quia cum esset in forma Dei, non rapinam arbitratus 
est esse se aequalem Deo, sed semetipsum exinanivit, formam servi accipiens. 
Quomodo dimisit et matrem? gentem Judaeorum, Synagogam illam haerentem 
veteribus sacramentis. Ad ipsam figuram pertinet quod ait: Quae mihi mater, 
aut qui fratres? Ille enim intus docebat, illi foris stabant. Videte si 
non modo ita sunt Judaei: docet Christus in Ecclesia, illi foris stant. 
Socrus ergo quid est? mater sponsi; mater sponsi Domini Jesu Christi, Synagoga 
est; proinde nurus ejus Ecclesia, quae veniens de gentibus, non consensit 
in circumcisionem carnalem, divisa est adversus socrum suam.
          CAPUT CCCXL. De magis Pharaonis, et cur quaedam miracula fecerunt, 
sicut Moyses famulus Dei. Ex libro Quaestionum.
Non oportet moveri cum magicis artibus miracula fiunt plerumque similia 
miraculis quae fiunt per sanctos servos Dei, sicut scriptum est in Exodo 
quod magi Pharaonis fecerunt nonnulla similiter sicut fecit Moyses. Non 
ergo oportet haec mirari quia omnia quae visibiliter fiunt, etiam per inferiores 
potestates aeris hujus non absurde fieri posse creduntur. Sed hoc interest 
quod cum sancti talia faciunt in nomine Dei, Deum in omnium rerum de sublimioribus 
apparatibus jubetur inferioris creaturae. Cum autem mali homines malis 
artibus operantur similia, in manus suas dantur, cum exaudiuntur a daemonibus;
digni sunt enim qui tali exauditione decipiantur, ut poena illis fiat hoc 
quod videntur impetrare beneficium, cum eis exhibent quasi privatim inferiores 
potestates quaedam miracula, ut eos habeant subjugatos: permissu tamen 
divinae providentiae ut pro meritis animarum sua cuique tribuuntur [tribuantur]. 
Omnis anima partim privati cujusdam sui potestatem gerit, partim universitatis 
legibus, sicut publicis, coercetur et regitur. Quia ergo unaquaeque res 
visibilis in hoc mundo habet potestatem angelilicam sibi praepositam, sicut 
aliquot locis divina Scriptura testatur, de ea re cui praeposita est [quasi 
privato jure agit], aliter tanquam publice agere cogitur. Potentior est 
enim universitas parte, quoniam
et illud quod ibi privatim agit, tantum agere sinitur, quantum lex universitatis 
sinit. Sed unaquaeque anima tanto est pietate purgatior, quanto privato 
suo minus delectata, legem universitatis intuetur, eique devote ac libenter 
obtemperat; est enim lex universitatis divina sapientia. Quanto autem amplius 
privato suo gaudet, et neglecto Deo, qui omnibus animis utiliter ac salubriter 
praesidet, ipsa sibi vel aliis quibus potuerit vult esse pro Deo, suam 
potius in se vel in alios quam illius in omnes diligens potestatem, tanto 
est sordidior, tantoque magis poenaliter divinis legibus tanquam publicis 
servire cogitur. Quanto igitur [etiam] anima humana deserto Deo suis honoribus 
vel potestate fuerit delectata, tanto magis subditur talibus potestatibus, 
quae privato suo gaudent, et honorari ab hominibus sicut dii cupiunt: quibus 
divina
lege saepe conceditur, ut eos quos sibi secundum merita subjugaverint, 
privato illo jure etiam miraculorum aliquid praestent, in his rebus exhibendorum, 
quibus sunt infimo, sed tamen ordinatissimo potestatum gradu, praepositae; 
sed ubi divina tanquam publica 97 lex jubet, vincit utique privatam licentiam, 
quanquam et ipsa privata licentia, nisi universalis divinae potestatis 
permissione, nulla esset; ideoque fit ut sancti Dei servi, quando eos hoc 
donum habere utile est, secundum publicam et quodammodo imperialem legem, 
hoc est, summi Dei potestatem, imperent infimis potestatibus, ad quaedam 
visibilia facienda miracula. In illis enim Deus ipse imperat, cujus templum 
sunt, et quem, contempta
sua privata potestate, ardentissime diligunt. In magicis autem impetrationibus, 
ad illecebram deceptionis, ut sibi subjugent eos quibus talia concedunt, 
praestant effectum precibus et mysteriis eorum, privato illo jure largientes, 
quod sibi licet largiri honorantibus se sibique servientibus, et quaedam 
secum in sacramentis suis pacta servantibus; et quando videntur imperare 
magi, per sublimiorum nomina inferiores terrent, et nonnulla visibilia, 
quae propter infirmitatem carnis magna videntur hominibus non valentibus 
aeterna contueri, quae per se ipsum praestat dilectoribus suis verus Deus, 
mirantibus exhibeant [exhibent]. Haec autem permittit Deus juste omnia 
moderans, ut pro cupiditatibus et electionibus servitutes eorum libertatesque
distribuat. Et si quando invocatione summi Dei, aliquid pro suis malis 
cupiditatibus impetrant, unde dicta est [suis] illa non gratia; non enim 
frustra dicit Apostolus, Tradidit illos Deus in desideria cordis illorum; 
quorumdam enim peccata eorum perpetrandorum facilitas, poena est aliorum 
praecedentium. Quod autem Dominus dicit, Non potest Satanas Satanam excludere, 
ne forte quisquam utens nominibus aliquarum infimarum potestatum, cum daemonium 
excluserit, falsam putet esse dictam Domini sententiam, ad hoc intelligat 
dictum, quia hoc modo Satanas etiam in corpore, aut corpore sensibus [etiamsi 
corpori aut corporis sensibus] parcit, ideo parcit ut ipsius hominis voluntati 
per impietatis errorem triumpho majore dominetur. Hoc autem modo non
exit Satanas, sed potius in intima ingreditur, ut in eo sic operetur, quemadmodum 
dicit Apostolus: Secundum principem potestatis aeris hujus, qui nunc operatur 
in filiis diffidentiae. Non enim sensus corporis eorum turbabat atque torquebat, 
aut eorum corpora collidebat; sed in eorum voluntate, vel potius cupiditate 
regnabat. Quod autem dicit pseudoprophetas multa signa et prodigia facturos, 
ita ut fallant, si fieri potest, etiam electos, admonet utique [ut] intelligamus 
quaedam miracula etiam sceleratos homines facere, quali [qualibus] sanctificare 
non possunt; Bened., qualia sancti facere non possunt nec tamen ideo potioris 
loci apud Deum esse arbitrandi sunt. Non enim acceptiores erant Deo quam 
populus Israel magi Aegyptiorum, quia
non poterat ille populus facere quod illi faciebant, quamvis Moyses in 
virtute Dei majora potuerit. Sed ideo non omnibus sanctis ista tribuuntur, 
ne perniciosissimo errore decipiantur infirmi, existimantes in talibus 
factis esse majora dona quam in operibus justitiae, quibus vita aeterna 
comparatur. Propterea Dominus prohibet hinc gaudere discipulos cum ait: 
Nolite in hoc gaudere quia spiritus vobis subjecti sunt, sed gaudete quoniam 
nomina vestra scripta sunt in coelo. Cum ergo talia faciunt magi, qualia 
nonnunquam faciunt sancti, talia quidem visibiliter esse apparent, sed 
et diverso fine et diverso jure fiunt: illi enim faciunt quaerentes gloriam 
suam, illi quaerentes gloriam Dei; et illi faciunt per quaedam
potestatibus concessa in ordine suo, quasi privata commercia vel beneficia, 
illi autem publica administratione, jussu ejus cui cuncta creatura subjecta 
est. Aliter enim cogitur possessor equum dare militi, aliter eum tradit 
emptori, vel cuilibet donat aut commodat. Et quemadmodum plerique mali 
milites, quos imperialis disciplina condemnat, signis imperatoris sui nonnullos 
possessores territant, et ab eis aliquid quod publice non jubetur extorquent; 
ita nonnunquam mali Christiani, vel schismatici, vel haeretici, per nomen 
Christi, aut verba, aut sacramenta Christiana, exigunt aliquid a potestatibus 
quibus honore Christi cedere indictum est. Cum autem malis jubentibus voluntate 
cedunt, ad seducendos homines cedunt, quorum errore laetantur. Quapropter 
aliter
magi faciunt miracula, aliter boni Christiani, aliter mali Christiani: 
magi per privatos contractus, boni Christiani per publicam justitiam, mali 
Christiani per signa publicae justitiae. Nec mirum est quod haec signa 
valent, cum ab eis adhibentur, quando etiam, cum usurpantur ab extraneis, 
qui omnino suum nomen ad istam militiam non dederunt, propter honorem tamen 
excellentissimi imperatoris valent. Ex quibus fuit ille de quo discipuli 
Domino nuntiaverunt quod in nomine ejus ejiceret daemonia, quamvis cum 
eis eum non sequeretur. Cum autem non cedunt his signis hujusmodi potestates, 
Deus ipse prohibet occultis modis, cum id justum atque utile judicat. Nam 
nullo modo ulli spiritus audent haec signa contemnere. Contremiscunt enim 
haec ubicunque
illa conspexerint, sed nescientibus hominibus, aliud jubetur divinitus, 
vel ad confundendos malos, cum eos oportet confundi, sicut de Scevae filiis 
in Actibus apostolorum legimus, quibus ait immundus spiritus: Jesum scio, 
et Paulum novi, vos autem qui estis? vel admonendos bonos ut proficiant 
in fide, atque ista non jactanter, sed utiliter possint, vel ad discernenda 
dona membrorum Ecclesiae, sicut Apostolus dicit: Nunquid omnes virtutes? 
nunquid omnes donum habent curationum? Propter has ergo causas, plerumque, 
ut dictum est, nescientibus hominibus, jubetur divinitus, id est, ut his 
signis adhibitis, hujusmodi potestates voluntati hominum non obtemperent; 
ut autem mali bonis saepe temporaliter noceant, potestatem in eos accipiunt, 
ad majorum
[majorem] bonorum utilitatem, propter exercitationem patientiae. Itaque 
anima [Christiana] semi per invigilet in tribulationibus suis, sequi voluntatem 
Domini sui, [ne] ordinationi Dei resistendo acquirat sibi gravius judicium. 
Quod enim ipse Dominus agens hominem, Pontio Pilato dixit, hoc et Job diabolo 
posset dicere: Non haberes in me potestatem, nisi data tibi esset desuper. 
Non ergo ejus voluntas cujus malitiae potestas in bonos datur, sed ejus 
voluntas a quo haec potestas datur, debet nobis esse charissima: quoniam 
tribulatio patientiam operatur, patientia vero probationem, probatio vero 
spem; spes autem non confundit, quoniam charitas Dei diffusa est in cordibus 
nostris, per Spiritum sanctum qui datus est nobis.
          CAPUT CCCXLI. Adversus mathematicos; ex eodem libro.
Non eos appellarunt mathematicos veteres, qui nunc appellantur, sed illos 
qui temporum numeros motu coeli ac siderum pervestigarunt; de quibus rectissime 
dicitur in Scripturis sanctis: Iterum nec his debet ignosci, si enim tantum 
scire [poterunt], ut possint aestimare saeculum, quomodo hujus Dominum 
non facilius invenerunt? Mens enim humana de visibilibus judicans potest 
agnoscere omnibus visibilibus seipsam esse meliorem. Quae tamen cum etiam 
se propter defunctum [defectum] profectumque in sapientia fatetur esse 
mutabilem, invenis [invenit] supra se esse incommutabilem veritatem; atque 
ita
adhaerens post ipsam, sicut dictum est: 98 Adhaesit anima mea post te; 
beata efficitur, intrinsecus inveniens etiam omnium visibilium creatorem 
atque Dominum, non quaerens extrinsecus visibilia, quamvis coelestia, quae 
aut non inveniuntur, aut cum magno labore frustra inveniuntur, nisi ex 
eorum quae foris sunt pulchritudine inveniatur artifex qui intus est, et 
prius in anima superiores, deinde in corpore inferiores pulchritudines 
operatur. Adversus eos autem qui nunc appellantur mathematici, volentes 
actus nostros corporibus coelestibus subdere, et nos vendere stellis, ipsumque 
pretium quo vendimur a nobis accipere, nihil brevius et verius dici potest, 
quam eos non respondere, nisi acceptis constellationibus; in constellationibus 
autem notari partes,
quales trecentas sexaginta dicunt habere signiferum circulum; motum autem 
coeli per unam horam fieri in quindecim partibus, ut tanta mora quindecim 
partes oriantur, quantum tenet una hora: quae partes singulae sexaginta 
minutas habere dicuntur; minutas autem minutarum jam in constellationibus, 
de quibus futura praedicere se dicunt, non inveniunt. Conceptus autem geminorum, 
quoniam uno concubitu efficitur, testantibus medicis, quorum disciplina 
multo est certior atque manifestior, tam parvo puncto temporis contingit, 
ut in duas minutas minutarum non tendatur. Unde ergo in geminis tanta diversitas 
actionum, et eventuum, et voluntatum, quos necesse est eamdem constellationem 
conceptionalem habere, et amborum unam constellationem dari mathematico,
tanquam unius hominis? Si autem ad genitales constellationes se tenere 
voluerint, [ab] ipsis geminis excluduntur, qui plerumque ita post invicem 
funduntur ex utero, ut hoc temporis intervallum rursus ad minutas minutarum 
revertatur, quas tractandas in constellationibus nunquam accipiunt, nec 
possunt tractare. Cum autem multa vera eos dixisse praedicatur, ideo fit, 
quia non tenent homines memoria falsitates erroresque eorum, sed non intenti 
nisi in ea quae illorum responsis provenerint, ea quae non provenerint 
obliviscuntur; et ea commemorant quae non arte illa, quae nulla est, sed 
quadam obscura rerum sorte contingunt. Quod si peritiae illorum volunt 
tribuere, dicant artificiose divinare etiam mortuas
membranas scriptas quaslibet, de quibus plerumque pro voluntate sors exit; 
quod si non arte de codicibus exit saepe versus futura praenuntians, quid 
mirum si etiam ex animo loquentis, non arte [sed] sorte exit aliqua praedictio 
futurum [futurorum]?
          CAPUT CCCXLII. De Verbo.
In principio erat Verbum, quod Graece Λόγος dicitur, Latine et Rationem, 
et Verbum significat: sed hoc loco melius Verbum interpretamur, ut significetur 
non solum ad Patrem respectus, sed ad illa etiam quae per Verbum facta 
sunt, operativa potentia. Ratio autem, etsi nihil per illam fiat, recte 
ratio dicitur.
De eo quod scriptum est: Sine ipso factum est nihil, et de duabus praepositionibus, 
de et ex. Ex libro de Natura boni.
In principio erat Verbum, et Verbum erat apud Deum, et Deus erat Verbum: 
hoc erat in principio apud Deum; omnia per ipsum facta sunt, et sine ipso 
factum est nihil; id est, non est factum sine ipso aliquid. Neque enim 
audienda sunt deliramenta hominum qui nihil hoc loco aliquid intelligendum 
putant, et ad hujusmodi vanitatem propterea putant cogi posse aliquem, 
quia ipsum nihil in fine sententiae positum est. Ergo, inquiunt, factum 
est, et ideo quia factum est, ipsum nihil aliquid est; sensum enim perdiderunt 
studio contradicendi, nec intelligunt nihil interesse utrum dicatur, sine 
illo factum est nihil, an,
sine illo nihil factum est: quia et si illo ordine diceretur, sine illo 
nihil factum est; possent nihilominus dicere ipsum nihil aliquid esse, 
quia factum est. Quod enim revera est aliquid, quid interest utrum ita 
dicatur, sine illo facta est domus, an, sine illo domus est facta, dum 
intelligatur aliquid sine illo factum, quod aliquid domus est? Ita quia 
dictum est, sine ipso factum est nihil, quoniam nihil utique non est aliquid, 
quando vere et proprie dicitur, sive dicatur, sine illo factum est nihil, 
sive, sine illo nihil factum est, vel, nihil est factum, nihil interest. 
Quis autem velit loqui cum hominibus qui hoc ipsum quod dixi, nihil interest, 
possunt dicere: Ergo interest aliquid, quia ipsum nihil aliquid est? Hi 
autem qui sanum habent cerebrum, rem manifestissimam vident,
hoc idem intelligi, cum dixi, nihil interest, quod intelligeretur si dicerem, 
interest nihil. At isti, si alicui dicant, quid fecisti? et ille respondeat 
nihil se fecisse, consequens est ut ei calumnientur, dicentes: Fecisti 
ergo aliquid, quia nihil fecisti; ipsum enim nihil aliquid est. Habent 
autem et ipsum Dominum in fine sententiae ponentem hoc verbum, ubi ait: 
Et in occulto locutus sum nihil. Ergo legant et taceant. Quia ergo Deus 
omnia quae non de se genuit, sed per Verbum suum fecit, non de his rebus 
quae jam erant, sed de his quae omnino non erant, hoc est de nihilo, fecit, 
ita dicit Apostolus: Qui vocat ea quae non sunt, tanquam [ea quae] sint. 
Apertius autem in libro Machabaeorum scriptum est: Oro te, fili, respice 
ad
coelum et terram, et omnia quae in eis sunt; vide, et scito quia non erant 
ex quibus fecit nos Dominus Deus; et illud quod in psalmo scriptum est: 
Ipse dixit, et facta sunt. Manifestum quod non de se ista genuerit, sed 
in Verbo atque imperio fecerit. Quod autem non de se, utique de nihilo; 
non enim erat aliud unde faceret, de quo apertissime Apostolus dicit: Quoniam 
ex ipso, et per ipsum, et in ipso sunt omnia. Ex ipso autem non hoc significat 
quod de ipso; quod [enim] de ipso est, potest dici ex ipso: non autem omne 
quod ex ipso est, recte dicitur de ipso. Ex ipso enim coelum et terra, 
quia ipse fecit ea; non autem de ipso, quia non de substantia sua. Sicut 
[si] aliquis homo gignat filium, et faciat domum, ex ipso filius, ex ipso 
domus; sed filius de ipso, domus de terra et
ligno; sed hoc quia homo est, qui non potest aliquid etiam de nihilo facere. 
Deus autem, ex quo omnia, per quem omnia, in quo omnia, non opus habebat 
aliqua materia, quam ipse non fecerat, adjuvari omnipotentiam suam. Cum 
autem audimus omnia ex ipso, et per ipsum, et in ipso, omnes utique naturas 
intelligere debemus, quae naturaliter sunt; neque enim ex ipso sunt peccata, 
quae naturam non servant, sed vitiant: quae peccata ex voluntate esse peccantium 
multis modis sancta Scriptura testatur, praecipue illo loco quo dicit Apostolus: 
Existimas autem hoc, o homo, qui judicas eos qui talia agunt, et facis 
ea, quoniam tu effugies judicium Dei? an divitias benignitatis, et patientiae 
ejus, et longanimitatis contemnis, ignorans quoniam patientia Dei ad poenitentiam
te adducit? Secundum duritiam autem cordis tui et cor impoenitens thesaurizas 
tibi iram in die irae et revelationis justi judicii Dei, qui reddet unicuique 
secundum opera sua. Nec tamen cum in Deo sint universa quae condidit inquinant 
eum qui peccant, de cujus sapientia dicitur: Attingit autem omnia propter 
suam munditiam 99, et nihil inquinatum in eam incurrit. Oportet enim ut 
sicut Deum incorruptibilem et incommutabilem, ita consequenter etiam incoinquinabilem 
credamus.
          CAPUT CCCXLIII. De corpore Domini post resurrectionem, ex epistola 
ad Consentium, de eadem re consulentem.
Quaeris utrum nunc corpus Domini ossa et sanguinem habeat, aut reliqua 
carnis lineamenta. Quid
si adderes, utrum etiam vestimenta? nonne augeretur quaestio? Qua causa, 
nisi qui [quia] ea quae in usu vitae hujus nostrae corruptibilia novimus, 
sine corruptione cogitare vix possumus, cum divinorum miraculorum, quaedam 
documenta jam data sint, ex quibus liceat conjectare majora? Nam si vestis 
Israelitarum per tot annos in eremo sine tritura esse potuit, si morticina 
pellis calceamentorum tandiu sine labe duravit, potest ubique Deus quorumlibet 
corporum, per quantum voluerit tempus, incorruptam protendere qualitatem. 
Ego proinde Domini corpus ita in coelo esse credo, ut erat in terra quando 
ascendit in coelum. Dixerat autem discipulis, ut in Evangelio legimus, 
de sua resurrectione dubitantibus, et illud quod videbant
non corpus, sed spiritum esse putantibus: Videte manus meas et pedes; palpate, 
et videte quia spiritus ossa et carnem non habet, sicut me videtis habere; 
sicut eorum cum esset in terra contrectatus est manibus, sic eorum est 
cum iret in coelum deductus aspectibus; ibi vox angelica sonuit: Sic veniet 
quemadmodum videtis euntem in coelum. Fides adsit, e nulla quaestio remanebit, 
nisi forte de sanguine requirendum est, quia cum dixisset, Palpate, et 
videte quia spiritus ossa et carnem non habet, non addidit, sanguinem; 
non ergo et nos addamus inquirere quod ille non addidit dicere, et de compendio, 
si placet, finita sit quaestio. Fortassis enim, accepta occasione sanguinis, 
urgebit nos molestior perscrutator, et dicet: Si sanguis, cur non et pituita, 
cur
non et fel flavum, et fel nigrum, quibus quatuor humoribus naturam carnis 
temperari etiam medicinae disciplina testatur? Sed quodlibet quisque addat, 
corruptionem addere caveat, ne suae fide [fidei] sanitatem castitatemque 
corrumpat. Ex consuetudine rerum expertarum, inexperta opera divina infirmitas 
metitur humana, et acutule se garrire arbitratur, cum dicit: Si caro est, 
et sanguis est; si sanguis, et caeteri humores; ergo et corruptio. Eo modo 
diceret: Si flamma est, et ardet; si ardet, et urit; si urit, ergo et virorum 
trium in fornacem ignis ab impio rege missorum corpora incendit. Hoc si 
autem in tribus viris miraculum factum esse non dubitat quisquis de diviniso 
peribus recte sapit, cur non credatur qui fecit illa corpora, non posse 
igne corrumpi fecisse illud
corpus nec posse corrumpi igne, nec fame, nec morbo, nec senio, nec ulla 
vi alia qua solet humana corpora labefactare corruptio? Quod si quisquam 
dicit, non carni trium virorum illorum additam contra ignem incorruptionem, 
sed ipsi igni detractam corrumpendi facultatem; quid veremur ne carnem 
facere nequiverit non posse corrumpi, qui fecit ignem non posse corrumpere? 
Nam si illud non de carnis, sed de ignis mutatione intelligitur, multo 
est mirabilius: simul enim et hominum corpora non urebat, non [ne] posset 
nocere; et ligna fornacis urebat, ut posset ardere. Sed qui etiam ista 
non credunt nimium de divina potestate diffidunt, nec cum eis vel ad eos 
nunc sermo nobis est. Qui autem ista credunt, ex eis etiam illa, utrumque 
[utcunque] conjiciant, quae fideliter
quaerunt. Valet igitur divina potentia, qui fecit ignem non posse corrumpere, 
de ista visibili atque tractabili natura corporum, quibusdam manentibus, 
auferre quas voluerit qualitates, ac per hoc valet etiam membra mortalia, 
formae lineamentis manentibus, corruptione vero mortalitatis emortua, stabili 
vigore firmare, ut absit labes, adsit effigies, adsit motio, absit fatigatio; 
adsit vescendi potestas, absit esuriendi necessitas. Constat itaque, neque 
ullo modo dubitandum est, corpus Christi, quod licet corruptionem putredinis 
in sepulcro non viderit (unde scriptum est: Nec dabis sanctum tuum videre 
corruptionem), tamen lancea perrumpi potuit, nunc omnino in incorruptione 
consistere, et quod in contumelia passionis
mortisque seminatum est, nunc esse in gloria vitae aeternae; et quod ex 
infirmitate potuit crucifigi, nunc in virtute regnare; et quod erat corpus 
animale, quoniam ex Adam sumptum est, non esse spiritale, quoniam spiritui 
jam inseparabiliter copulatum est.
          CAPUT CCCXLIV. De corpore animali et corpore spiritali, ad eumdem 
Consentium.
Dixit Apostolus: Seminatur corpus animale, surget corpus spiritale. Proinde 
sicut animale corpus non est anima, sed corpus, ita et spiritale corpus 
non spiritum debemus putare, sed corpus. Quis porro audeat opinari, vel 
Christi corpus non spiritale resurrexisse, vel si spiritale resurrexit, 
non jam corpus fuisse, sed spiritum: cum hanc opinionem discipulorum
refellat, ubi cum eum videntes existimarent se spiritum videre, ait: Palpate, 
et videte quia spiritus ossa et carnem non habet, sicut me videtis habere? 
Jam igitur illa caro spiritale erat corpus, nec tamen Spiritus erat, sed 
corpus, nulla ulterius morte ab anima resolvendum atque separandum: sicut 
corpus animale, quale animatum est Dei flatu, cum factus est homo in animam 
vivam, etiam ipsum ex animali spiritale, sine mortis interventu fuerat 
futurum, nisi transgressio praecepti prius commisso peccato infligeret 
poenam, quam Deus servatae justitiae daret coronam. Unde Dominus Christus 
per nos ad nos venit, cum peccatores justus invenit, per stratum quodammodo 
humilitatis nostrae, sed non cum morbo iniquitatis nostrae. Nam per animale 
nobis, hoc est, per mortale
corpus apparuit, qui utique, si voluisset, cum corpore immortali primitus 
advenisset. Sed quia nos humilitate Filii Dei sanari oportebat, usque ad 
nostram infirmitatem descendit, et fidei nostrae meritum ac praemium virtute 
suae resurrectionis ostendit; ideo sequitur Apostolus et dicit: Novissimus 
Adam in spiritum vivificantem: sive intelligatur primus Adam qui de pulvere 
ante formatus est, novissimus autem Adam qui de Virgine procreatus est; 
sive in unoquoque homine utrumque compleatur, ut primus Adam sit homo in 
corpore mortali, novissimus Adam idem ipse in corpore immortali: tamen 
inter animam viventem et spiritum vivificantem hoc interesse voluit, ut 
illic sit corpus animale, hic spiritale: anima quippe in corpore animali 
vivit quidem,
sed non vivificat usque ad auferendam corruptionem. In corpore vero spiritali, 
quoniam perfecte adhaerens Domino unus spiritus est, sic vivificat, ut 
spiritale corpus efficiat, absumens omnem corruptionem, nullam metuens 
separationem: Et nos, inquit, commutamur. Ergo istam commutationem in melius 
100 sine dubitatione oportet intelligi, quia omnes et justi et injusti 
resurrecturi sunt: sed sicut Dominus in Evangelio loquitur, Qui benefecerunt, 
in resurrectionem vitae, qui male egerunt, in resurrectionem judicii: judicium 
appellans poenam sempiternam; sicut alio loco: Qui non credit, inquit, 
jam judicatus est. Proinde illi qui ad judicium resurrecturi sunt, non 
commutabuntur in illam incorruptelam
quae nec doloris corruptionem pati potest: illa namque fidelium est atque 
sanctorum; isti vero perpetua corruptione cruciabuntur, quia ignis eorum 
non exstinguetur, et vermis eorum non morietur. Quid sibi ergo vult ista 
distinctio: Et mortui resurgent incorrupti, et nos commutabimur, nisi quia 
omnes incorrupti resurgent, sed ex his justi etiam immutabuntur, in illam 
incorruptelam cui omnino nulla posset nocere corruptio? ac per hoc qui 
in eam non commutabuntur, incorrupti quidem resurgent integritate membrorum, 
sed tamen corrumpendi dolore poenarum, cum audierint: Ite in ignem aeternum 
qui paratus est diabolo et angelis ejus; a quo auditu malo justus non timebit. 
De illa vero commutatione justorum, cum dixisset: Nos
commutabimur, tanquam quaereremus quomodo istud fiat, vel qualis illa commutatio 
futura sit, adjungit et dicit: Oportet enim corruptibile hoc induere incorruptelam, 
et mortale hoc induere immortalitatem. Non, ut opinor, dubitandum est secundum 
hoc dictum, Caro et sanguis regnum Dei non possidebunt, quia non ibi erit 
corruptio et mortalitas carnis et sanguinis: secundum has enim qualitates 
hoc loco carnem et sanguinem nuncupavit: quocirca, ut aliquid exempli gratia 
ponam, quod interim occurrit, sicut scriptum est, Ne forte tentaverit vos 
qui tentat, et inanis sit labor noster; atque hic intelligitur diabolus 
tanquam Deus omnino non tentet. De quo alio loco Scriptura dicit: Ipse 
autem neminem tentat. Nec contraria est ista sententia ei
qua dicitur: Tentat vos Dominus Deus vester. Sed solvitur quaestio, cum 
vocabulum tentationis diversas intelligentias habeat, eo quod alia sit 
tentatio deceptionis, alia tentatio probationis: secundum illam non intelligitur 
qui tentat nisi diabolus; secundum vero hanc tentat Deus. Ita cum dicitur, 
Caro possidebit regnum Dei, et, Caro non possidebit regnum Dei, etiam hujus 
nominis intelligentia discernatur, et nulla erit quaestio, quoniam caro, 
secundum substantiam, secundum quam dictum est, Spiritus carnem et ossa 
non habet, sicut me videtis habere, possidebit regnum; caro autem cum secundum 
corruptionem intelligitur, non possidebit; hoc enim expositum est, cum 
diceretur, Caro et sanguis regnum Dei non possidebunt, in eo quod continuo 
additum
est: Neque corruptio incorruptionem possidebit, sicut satis, quantum arbitror, 
disseruimus.
          CAPUT CCCXLV. Utrum singillatim a Deo creatore corporum lineamenta 
formentur, et de animae quaestione; ex eadem epistola, vel ex duabus epistolis 
ad Optatum.
Quod autem quaeris utrum singillatim a creatore Deo corporum lineamenta 
formentur, non te movebit, si, quantum potest humana mens, potentiam divinae 
operationis intelligas. Quomodo enim negare poterimus Deum etiam nunc operari 
cuncta quae creantur, cum Dominus dicat: Pater meus usque nunc operatur? 
Unde illa cessatio septimi diei ab ipsis naturis contendis [condendis] 
intelligenda est facta, non
ab earum administratione quae conditae referuntur. Cum ergo natura rerum 
a creatore administratur, et per ordines praefinitis locis et temporibus 
suis cuncta nascuntur, Deus usque nunc operatur. Nam si Deus nunc ista 
non format, quomodo legitur: Priusquam te formarem in utero novi te? Quomodo 
etiam accipi potest: Quod si fenum agri quod hodie est, et eras in clibanum 
mittitur, Deus sic vestit? nisi forte credendum est fenum a Deo vestiri, 
et a Deo corpora non formari? Cum enim dixit, Vestit, non de praeterita 
ordinatione, sed de praesenti operatione satis indicat. Unde est etiam 
illud Apostoli de seminibus, quod supra commemoravi: Non, inquit, corpus 
quod futurum est, seminas; sed nudum granum, ut puta tritici, aut alicujus 
caeterorum: Deus
autem dat illi corpus quomodo voluerit. Non dixit, edit, aut, disposuit, 
sed, dat, ut creatorem intelligas efficaciam sapientiae suae rebus, quae 
quotidie suis temporibus oriuntur, condendis adhibere; de qua sapientia 
dictum est: Pertendit a fine usque ad finem fortiter; et non dixit, disposuit, 
sed, disponit omnia suaviter. Multum est enim vel tenuiter sapere, quomodo 
commutabilia et temporalia non commutabilibus et temporalibus creatoris 
motibus, sed aeterna et stabili virtute condantur. Quaeris etiam per me 
scire utrum Dei flatus ille in Adam, idem ipse sit anima. Breviter respondeo: 
Aut ipso anima facta est, sed et si ipse est, factus est. De anima quippe 
loquitur per Isaiam prophetam Deus, ubi dicit: Omnem flatum ego feci; quod 
sequentia satis indicant, sequitur enim:
Propter peccatum modicum quid contristavi illum? id est, ipsum flatum, 
et caetera, quae nisi de anima humana intelligi nequeunt. In hac enim quaestione 
maxime cavendum est ne animae non a Deo facta natura, sed ipsius Dei substantia, 
tanquam unigenitus Filius, quod est Verbum ejus, aut aliqua ejus particula 
esse credatur; tanquam illa natura atque substantia, qua Deus est, commutabilis 
esse possit, quod esse animam nemo non sentit, qui se habere animam sentit. 
Nam quod attinet ad ejus originem, qua fit ut sit in corpore, utrum de 
illo uno sit qui primum creatus est, quando factus est homo in animam vivam, 
an similiter fiant singulis singulae, nec tunc sciebam, nec adhuc scio.
Non erubescendum est homini confiteri se nescire
quod nescit, ne, dum se scire mentitur, nunquam scire mereatur. Quis autem 
negat non unius tantum, sed omnis animae creatorem atque factorem Deum, 
nisi qui ejus eloquiis apertissime refragatur? Sine ulla quippe ambiguitate 
101 per prophetam dicit: Omnem flatum ego feci, animas videlicet intelligi 
volens, quod verba consequentia manifestant: non utique unum quem facto 
ex terra homini primo inspiravit, sed omnem flatum ipse fecit, ipse adhuc 
facit. Quaeritur tamen utrum omnem flatum ex uno illo flatu, sicut omne 
corpus hominis ex illo uno corpore faciat; an vero nova quidem corpora 
faciat ex uno, animas autem novas ex nihilo. Quis enim congrua suis originibus 
genera rerum etiam de seminibus facit, nisi
qui ipsa semina sine seminibus fecit? Sed ubi res naturaliter obscura nostrum 
modulum vincit, et aperta divina Scriptura non subvenit, temere hinc aliquid 
definire humana conjectura praesumit; secundum vitas autem quas proprias 
habere incipiunt, novos homines dicimus nasci, sive anima, sive corpore; 
at vero secundum originale peccatum veteres nascuntur; ideo baptismate 
renovantur. Aliquid ergo certum de animae origine nondum in Scripturis 
canonicis comperi. Nam hi qui novas sine ulla propagine asserunt animas 
fieri, inter testimonia quibus id nituntur ostendere, ponunt etiam illa 
duo, quae paulo ante commemoravi: Qui fingit spiritum hominis in ipso; 
et: Qui finxit singillatim corda hominum; de quibus vides quemadmodum possit 
a resistentibus responderi:
utrum enim cum fingit, ex alio fingat, an ex nihilo, incertum est. Illud 
tamen inter caetera testimonium videtur esse praecipuum, quod in libro 
Salomonis Ecclesiaste legitur: Et revertetur pulvis in terram sicut erat, 
et spiritus revertetur ad Deum, qui dedit eum. Sed facillime respondetur: 
Corpus in terram, de qua factum est primum hominis corpus, et spiritus 
ad Deum, a quo facta prima hominis anima. Sicut enim nostrum corpus, inquiunt, 
quamvis ex primo illo corpore propagatum sit, eo tamen redit unde ipsum 
primum corpus effectum est, sic anima nostra, quamvis ex illa anima propagata, 
non ad nihilum, quia immortalis est, sed ad illum redit a quo ipsa prima 
anima facta est; ac per hoc illud quod scriptum est de spiritu cujusque 
hominis quod redeat ad
Deum qui dedit eum, non solvit istam obscurissimam quaestionem, quia sive 
ex illo uno, sive ex nullo alio, Deus utique dedit eum. Itemque illi qui 
propaginem animarum inconsiderata temeritate defendunt, inter alia testimonia 
quae suae causae suffragari arbitrantur, nullum quasi manifestius et expressius 
pro se possunt putare proferendum, quam id quod in Genesi scriptum est: 
Omnes autem animae quae introierunt cum Jacob in Aegyptum, qui exierunt 
de femoribus ejus; hoc enim velut evidentissimo testimonio possunt credi 
animae in filios ex parentibus propagari, quoniam satis aperte dictum videtur 
animas etiam de femoribus Jacob, non sola exiisse corpora filiorum; ut 
eo modo etiam illud intelligi velint a parte totum, quod dixit Adam, cum 
illi mulier ejus ostenderetur:
Hoc nunc os ex ossibus meis, et caro de carne mea: non enim dixit: et anima 
de anima mea. Sed ita potest fieri ut carne nominata utrumque intelligatur: 
sicut hic animas nominavit, et tamen etiam corpora in filiis intelligi 
voluit. Sed hoc testimonium certe quasi tam clarum atque manifestum enodandae 
huic quaestioni non sufficit: nec si ita legeretur genere feminino: quae 
exierunt de femoribus ejus, ut animas intelligeremus quae exierunt; ideo 
autem non sufficeret, quoniam et animae nomine corpus solum posse significari 
modo quodam locutionis ostenditur, quo significatur, per id quod continetur, 
illud quod continet; sicut ait quidam: Vina coronant, cum coronarentur 
vasa vinaria; vinum enim continetur, vas continet.
Sicut ergo appellamus ecclesiam basilicam qua continetur populus, qui vere 
appellatur Ecclesia, ut nomine Ecclesiae, id est, populi qui continetur, 
significemus locum qui continet; ita quod animae corporibus continentur, 
intelligi corpora filiorum per nominatas animas possunt: sic enim melius 
accipitur etiam illud quod lex inquinari dicit eum qui intraverit super 
animam mortuam, hoc est super defuncti cadaver; ut nomine animae mortuae 
mortuum corpus intelligatur, quod animam continebat: quia et absente populo, 
id est Ecclesia, locus tamen ille nihilominus ecclesia nuncupatur. Haec 
responderentur, si, ut dixi, feminino genere positum esset, quae exierunt 
de femoribus Jacob, id est, quae animae; nunc vero cum masculinum genus 
sit positum, id est, qui
exierunt de femoribus Jacob, quis non ita intelligere malit: omnes animae 
eorum qui exierunt ex femoribus ejus, id est, animae hominum: ut etiam 
sic possint intelligi secundum corpus tantummodo exisse homines de femoribus 
Patris, quorum erant illae animae per quarum numerum intelliguntur tot 
homines? Si ergo ita potes animarum asserere sine ulla propagine novitatem, 
ut ratione justa et a fide catholica non aliena, etiam sic peccato primi 
hominis ostendantur obnoxiae, assere quod sentis, ut potes; si autem non 
eas aliter potes a propagatione facere alienas, nisi ut simul facias ab 
omni peccati vinculo liberas, cohibe te ab hujusmodi disputatione omnimodo: 
non est enim falsa etiam in parvulorum baptismate remissio peccatorum, 
nec verbotenus dicitur, sed veraciter
agitur. Ut autem et a me tua dilectio de hac quaestione aliquid audiat 
definitum, non parvi aestimandum, imo praecipue necessarium atque retinendum, 
quomodolibet se origo habeat animarum, sive ex illa una, sive ex nulla 
alia propagentur, mediatoris tamen animam nullum ex Adam traxisse peccatum, 
dubitare fas non est. Si enim nulla propagatur ex altera, ubi omnes tenentur 
propagata carne peccati, quanto minus credendum est ex propagine peccatricis 
animam venire non potuisse, cujus caro venit ex virgine, non libidine concepta, 
sed fide ut esset in similitudine carnis peccati, non in carne peccati! 
Si autem peccato primae animae peccatricis ideo caeterae tenentur obnoxiae, 
qui [quia] ex illa sunt propagatae, profecto illa quam sibi unigenitus 
coaptavit, aut peccatum
inde non traxit, aut omnino inde non tracta est; neque enim non potuit 
animam sibi trahere sine peccato, qui solvit nostra peccata; aut qui novam 
creavit ei carni quam sine parente fecit ex terra, non potuit novam creare 
carni, quam sine viro sumpsit ex femina. Ego enim adhuc, fateor, non inveni 
quemadmodum anima et peccatum ex Adam trahat; unde dubitare fas non est 
[quod] et ipsa ex Adam non trahatur; quod mihi diligentius inquirendum, 
quam inconsultius asserendum est. Quando autem nos aliquae causae in aliqua 
quaestione non immerito dubitare compellunt, non etiam hinc dubitare debemus 
utrum dubitare debeamus. De dubiis quippe rebus sine dubitatione dubitandum 
est. Vides quemadmodum Apostolus
de seipso dubitare non dubitet utrum in corpore an extra corpus raptus 
sit in tertium coelum: Sive hoc, sive illud, nescio, inquit, Deus scit. 
Cum ergo mihi, quandiu nescio, dubitare non liceat utrum anima mea in istam 
vitam ex propagine an 102 sine propagine venerit, cum eam utrolibet modo 
a summo et vero Deo factam esse non dubitem? cur mihi non sit fas dicere, 
scio animam meam ex opere Dei subsistere, et prorsus opus Dei esse, sive 
ex propagine, sicut corpus, sive extra propaginem sicut illa quae primo 
homini data est, nescio, Deus scit? Utrum horum vis ut confirmem: possem, 
si nossem. Quod si ipse nosti, en habes me cupidiorem discere quod nescio, 
quam docere quod scio; si autem nescis sicut ego, ora sicut et ego,
ut sive per quemlibet servum suum, sive per seipsum, magister ille nos 
doceat qui dixit discipulis suis: Ne velitis dici ab hominibus Rabbi; unus 
est enim Magister vester, Christus; si tamen scit expedire nobis ut etiam 
talia noverimus, qui novit non solum quid doceat, verum etiam quid nobis 
discere expediat. Nam confiteor dilectioni tuae cupiditatem meam: cupio 
quidem et hoc scire quod quaeris; sed multo magis cuperem scire, si fieri 
posset, quando praesentetur desideratus omnibus gentibus, et quando regnum 
sanctorum futurum sit, quam unde in hanc terram venire coeperim; et tamen 
illud, cum ab illo qui scit omnia discipuli sui nostri apostoli quaererent, 
responsum acceperunt: Non est vestrum scire tempora quae Pater posuit in 
sua potestate. Quid si
et hoc scit, non esse nostrum scire, qui profecto scit quid nobis sit utile 
scire? Et illud quidem per illum scio, non esse nostri scire tempora quae 
Pater posuit in sua potestate. Utrum autem originem animarum, quam nondum 
scio, utrum [nostrum] sit scire, id est, pertineat ad nos id scire, ne 
hoc quidem scio. Nam si saltem hoc scirem, quod nostrum non sit id scire, 
non solum affirmare quandiu nescio, verum etiam quaerere jam desisterem; 
nunc autem quamvis tam sit obscurum atque profundum, ut plus illic docendi 
caveam temeritatem, quam discendi habeam cupiditatem, tamen et hoc etiam 
vellem scire, si possem. Et licet multo amplius sit necessarium, quod ait 
ille sanctus: Notum mihi fac, Domine, finem meum (Non enim ait, initium 
meum),
utinam tamen nunc initium, quod ad istam quaestionem attinet, me lateret! 
Verum de ipso quoque initio meo ingratus doctori meo non sum, quod animam 
humanam spiritum esse, non corpus, eumque rationalem vel intellectualem, 
scio; nec eam Dei esse naturam, sed potius creaturam aliquatenus mortalem, 
in quantum in deterius commutari, et a vita Dei, cujus participatione beata 
fit, alienari potest, et aliquatenus immortalem, quoniam sensum, quo ei 
post hanc vitam vel bene vel male sit, amittere non potest; scio etiam 
non eam pro actibus ante carnem gestis includi in carne meruisse, sed nec 
ideo esse in homine sine sorde peccati, et si unius diei, sicut scriptum 
est, fuerit vita ejus super terram. Ac
per hoc scio, ex Adam, per seriem generationis, sine peccato neminem nasci; 
unde et parvulis necessarium est per gratiam regenerationis in Christo 
renasci. Haec tam multa, nec parva de initio vel origine animarum nostrarum, 
in quibus plura sunt ad eam scientiam pertinentia, quae fide constant, 
et didicisse me gratulor, et nosse confirmo. Quapropter si nescio, in origine 
animarum, utrum illas Deus hominibus ex propagine faciat, quas tamen fieri 
non ambigo, scire quidem et hoc magis eligo, quam nescire, sed quandiu 
non possum melius, hinc dubito, quam velut certum confirmare aliquid audeo, 
quod illi rei sit forte contrarium, de qua dubitare forte non debeo. Tu 
itaque, mi frater bone, quoniam consulis me, et vis ut unum horum definiam, 
utrum
animae caeterae ex illo uno homine, sicut corpora per propaginem, an sine 
propagine, sicut illius unius, a creatore singulis fiant (ab ipso enim 
fieri, sive sic, sive sic, non negamus), patere ut etiam ipse consulam 
quomodo inde anima peccatorum [peccatum] originaliter trahat, unde originaliter 
ipsa non trahitur; omnes enim animas ex Adam trahere originale peccatum 
similiter non negamus, ne in Pelagianam haeresim detestabilem detestabiliter 
irruamus; si hoc quod ego interrogo nec tu scis, sine me patienter utrumque 
nescire, quod tu interrogas, et quod ego. Si autem jam scis quod interrogo, 
cum hoc etiam me docueris, tunc et illud quod vis ut respondeam, nihil 
ibi jam metuens respondebo. Peto ergo ne succenseas, quia non potui confirmare 
quod quaeris, sed
potui demonstrare quid quaeras; quod cum inveneris, confirmare non dubites 
quod quaerebas. Et hoc quidem sanctitati tuae scribendum existimavi, qui 
propaginem animarum jam quasi certus improbandam putas. Caeterum si illis 
qui hanc asserunt rescribendum fuisset, fortassis ostenderem quemadmodum 
id quod se nosse arbitrantur ignorent; et ne hoc asserere auderent, quanta 
ratione formidare deberent.
          CAPUT CCCXLVI. Quod baptizati non a morte communi, sed a supplicio 
liberentur aeterno, a quo etiam primos homines dicit per Domini sanguinem 
liberatos; et cur David, peccato remisso, quae Deus per prophetam fuerat 
minatus, impleverit; et de mysterio numeri vicinalis [vicennalis], vel 
de suprascripta animae quaestione. Ex libro II de Baptismo parvulorum, 
prope finem.
Nequaquam igitur, in morte pro justitia subeunda vel contemnenda, laudaretur 
praecipua patientia, si mortis non esset magna multumque dura molestia; 
cujus timorem qui vincit ex fide, magnam ipsius fidei comparat gloriam, 
justamque mercedem. Unde mirandum non est, et mortem corporis non fuisse 
eventuram homini, nisi praecessisset peccatum, cujus etiam talis poena 
consequeretur: et post remissionem peccatorum, eam fidelibus evenire, ut 
in ejus timore vincendo exerceatur fortitudo justitiae. Caro enim quae 
primo facta est non erat caro peccati, in qua noluit homo inter delicias 
paradisi servare
justitiam. Unde statuit Deus ut post ejus peccatum propagata caro peccati 
ad recipiendam justitiam laboribus et molestiis niteretur. Propter hoc 
etiam de paradiso dimissus Adam, contra, Eden habitavit, id est, contra 
sedem deliciarum, ut significaret quod [in] laboribus, qui sunt deliciis 
contrarii, erudienda esset caro peccati, quae in deliciis obedientiam non 
servavit, antequam esset caro peccati. Sicut ergo illi primi homines, postea 
juste vivendo, unde merito creduntur per Domini sanguinem ab extremo supplicio 
liberati, non tamen in illa vita meruerunt ad paradisum revocari, sic et 
caro peccati, etiamsi remissis peccatis homo in ea juste vixerit, non continuo 
meretur eam mortem [non] perpeti, quam traxit de propagine peccati. Tale 
aliquid nobis insinuatum
est de patriarcha David, in libro Regnorum, ad quem propheta cum missus 
esset, eique propter peccatum quod admiserat, eventura mala ex iracundia 
Dei comminaretur, confessione peccati veniam meruit, respondente propheta, 
quod illud ei flagitium facinusque remissum sit, et tamen consecuta sunt 
quae Deus fuerat comminatus; ut sic humiliaretur a filio. Quare et hic 
non dicitur, Si Deus propter peccatum illud fuerat comminatus, cur dimisso 
peccato, quod erat minatus, implevit? nisi quia rectissime, si [sic] dictum 
fuerit, respondebitur, remissionem illam peccati factam, ne homo ad percipiendam 
vitam impediretur aeternam; subsecutum vero illius comminationis exemplum 
[effectum], ut pietas hominis 103 in illa humilitate exerceretur
atque probaretur. Sic et mortem corporis, et propter peccatum Deus homini 
inflixit, et post peccatorum remissionem, propter exercendam justitiam 
non ademit. Teneamus ergo indeclinabilem fidei confessionem. Solus unus 
est qui sine peccato natus est, in similitudine carnis peccati; sine peccato 
vixit in carne, inter aliena peccata; sine peccato mortuus est, propter 
nostra peccata. Non declinemus in dextram aut sinistram: in dextram enim 
declinare, est se ipsum decipere, dicendo se esse sine peccato; in sinistram 
autem, per nescio quam perversam et pravam securitatem, se tanquam impune 
dare peccatis. Vias enim quae a dextris sunt novit Dominus, qui solus sine 
peccato est, et nostra potest delere peccata; perversae autem sunt quae 
a sinistris sunt cum peccatis. Tales etiam illi viginti annorum adolescentuli
figuram novi populi praemiserunt, qui in terram promissionis intrarunt; 
qui nec in dextram, nec in sinistram dicti sunt declinasse. Non enim et 
viginti annorum aetas comparanda est innocentiae parvulorum; sed, ni fallor, 
hic numerus mysticum aliquid adumbrat et resonat. Vetus enim Testamentum 
in quinque Moysi libris excellit, Novum autem quatuor Evangeliorum auctoritate 
praefulget. Qui numeri per se multiplicati ad vicenarium perveniunt: quater 
enim quini, vel quinquies quaterni, viginti sunt. Talis populus, ut praedixi, 
eruditus in regno coelorum, per duo Testamenta, Vetus et Novum, non declinans 
in dextram, superba praesumptione justitiae, neque in sinistram, secura
dilectione peccati, in terram illius promissionis intrabit, ubi jam peccata 
ulterius, nec nobis donanda optemus, nec in nobis punienda timeamus: ab 
illo redemptore liberati, qui non venundatus sub peccato redemit Israel 
ab omnibus iniquitatibus ejus, sive propria cujusquam vita commissis, sive 
orginaliter tractis: non enim parum divinarum Scripturarum auctoritati 
veritatique cesserunt, qui etsi noluerunt litteris suis aperte exprimere, 
parvulis remissionem necessariam peccatorum, redemptionem tamen eis opus 
esse confessi sunt: alio quippe verbo, etiam ipso de Christiana eruditione 
deprompto, nihil aliud omnino dixerunt. Nec dubitandum est eis qui divina 
scripta fideliter legunt, fideliter audiunt, fideliter tenent, quod ab 
illa carne, quae prius voluntate peccati facta
est caro peccati, deinceps per successionem transeunte in omnes transcriptione 
iniquitatis et mortis, caro sit propagata peccati, excepta una similitudine 
carnis peccati, quae tamen non esset, nisi esset caro peccati. De anima 
vero, utrum et ipsa eodem modo propagata, reatu qui ei dimittatur obstricta 
sit (neque enim possumus dicere solam carnem parvuli, non etiam animam 
indigere salvatoris et redemptoris auxilio, alienamque esse ab ea gratiarum 
actione quae in psalmis est, ubi legimus et dicimus: Benedic, anima mea, 
Domino, et noli oblivisci omnes retributiones ejus, qui propitius fit omnibus 
iniquitatibus tuis, qui sanat omnes languores tuos, qui redemit de corruptione 
vitam tuam); an etiam non propagata eo ipso quo carni peccati aggravanda
miscetur, jam ipsius peccati remissione et sua redemptione opus habeat, 
Deo per summam praescientiam judicante, qui parvulorum ab isto reatu non 
mereantur absolvi, etiam qui nondum nati, nihil alicubi propria sua vita 
egerunt, vel boni, vel mali; et quomodo Deus, etiamsi non de traduce animas 
creat, non sit tamen auctor reatus ejusdem, propter quem redemptio sacramenti 
necessaria est et animae parvuli: magna quaestio est, aliamque disputationem 
desiderat, eo tamen, quantum arbitror, moderamine temperatam, ut magis 
inquisitio cauta laudetur, quam praecipitata reprehendatur assertio. Ubi 
enim de re obscurissima disputatur, non adjuvantibus divinarum auctoritatum 
certis clarisque documentis, cohibere se debet humana praesumptio, nihil 
faciens
in partem alteram declinando; etsi enim quodlibet horum quemadmodum demonstrari 
et explicari possit ignorem; illud tamen credo, quod etiam hinc divinorum 
eloquiorum clarissima auctoritas esset, si homo id sine dispendio promissae 
salutis ignorare non posset.
          CAPUT CCCXLVII. Quae sint peccata nolentium; ex libro Quaestionum 
libri Numerorum.
Quod praecipitur quomodo expientur peccata quae non sponte committuntur, 
merito quaeritur quae sint ipsa peccata nolentium: utrum quae a nescientibus 
committuntur, an etiam possit recte dici peccatum esse nolentis, quod facere 
compellitur: nam et hoc
contra voluntatem facere dici solet; sed utique vult, propter quod facit, 
tanquam si pejorare [pejerare] nolit, et facit cum vult vivere, si quisquam, 
nisi fecerit, mortem minetur. Vult ergo facere, quia vult vivere. Et ideo 
non per seipsum appetendo ut falsum juret, sed ut falsum jurando vivat. 
Quod si ita est, nescio utrum possint dici ista peccata nolentium, qualia 
hic dicuntur expianda. Nam si diligenter consideretur, forte ipsum peccare 
nemo velit; sed propter aliud fit, quod vult qui peccat. Omnes quippe homines, 
qui scientes faciunt quod non licet, vellent licere: usque adeo ipsum peccare 
nemo appetit propter hoc ipsum, sed propter illud quod ex eo consequitur. 
Haec si ita se habent, non sunt peccata nolentium, nisi nescientium, quae 
discernuntur a
peccatis volentium.
          CAPUT CCCXLVIII. De eo quod scriptum est, Non morientur patres 
pro filiis, et de eo quod ait, Reddam peccata patrum in filios; ex libro 
Quaestionum Deuteronomii.
Non morientur patres pro filiis, et filii non morientur pro patribus, unusquisque 
[in] suo peccato morietur. Ecce non solum prophetae hoc dixerunt, verum 
etiam lex dicit, sua culpa quemque interimendum, non aut patris sui aut 
filii sui. Quid est ergo quod alibi dicitur Deus reddens [dicit Deus, Reddam] 
peccata patrum in filios in tertiam et quartam progeniem? An de filiis 
nondum natis illud intelligitur propter originale peccatum, quod etiam 
ex Adam traxit genus humanum? Hic autem de filiis jam natis est facta
distinctio, ut unusquisque in suo peccato moriatur. Non enim trahit aliquid 
extra [ex patre], qui jam natus erat, quando pater ejus peccavit; sed cum 
et ibi dicit, His qui oderunt me, manifestum est etiam illam conditionem 
posse mutari, si filii parentum suorum facta non fuerint imitati. Nam et 
illud ex Adam temporaliter redditur, quia omnes propter hoc moriuntur; 
non autem in aeternum eis qui fuerint per gratiam spiritaliter regenerati, 
in eaque permanserint usque in finem; quamvis et illud merito quaeri possit, 
si redduntur peccata patrum in filios, his qui oderunt Deum, cur in tertiam 
et quartam generationem 104 vel praetermissa prima et secunda, vel non 
etiam in caeteras permanente impietate et imitatione malorum parentum; 
an per hunc numerum, quoniam
septenarius intelligitur, universitatem significare voluit, et ideo non 
ipsum non potius septenarium posuit, ut diceret in septimam generationem, 
ac sic omnis intelligeretur, quia causam perfectionis hujus numeri hoc 
modo potius intimavit. Ideo namque perhibetur perfectus, quia ex his duobus 
constat: ternario scilicet primo impari toto, et quaternario primo pari 
toto. Unde esse et illud propheticum existimo, quod assidue repetitur: 
In tribus et quatuor impietatibus non aversabor: per quod voluit impietates 
universas potius quam tres vel quatuor intelligi.
          CAPUT CCCXLIX. Quod exemplo Domini temporalis contemnenda sit 
salus et qui [quae] filiis Job resurrectio commendetur, vel de sustinentia 
ejusdem Job, ac fide Domini; velumque templi non fuisse parietem, ut quidam 
volunt. Ex libro de Gratia Novi Testamenti.
Mortem intulit homo sibi Filioque hominis; vitam vero attulit homini moriens 
et resurgens Filius hominis, opprobrium hominum et abjectio plebis usque 
ad mortem. Hoc enim voluit in conspectu inimicorum pati, quo eum tanquam 
derelictum putarent, ut gratia commendaretur Testamenti Novi, qua disceremus 
aliam quaerere felicitatem, quae nunc est in fide, postea vero erit in 
specie. Quandiu enim sumus in corpore, ait Apostolus, peregrinamur a Domino; 
per fidem enim ambulamus, non per speciem; et ideo nunc in spe, tunc in 
re. Denique resurrectionem suam, quam [non] sicut nostram in longum differri 
oportebat, ut in exemplo
carnis ejus disceremus quid in nostra sperare deberemus, noluit alienis 
demonstrare, sed suis. Alienis dico non natura, sed vitio, quod semper 
contra naturam est. Mortuus est ergo in conspectu hominum, resurrexit in 
conspectu filiorum hominum, quia mors ad hominem pertinebat, resurrectio 
ad Filium hominis. Sicut enim in Adam omnes moriuntur, sic in Christo omnes 
vivificabuntur. Ut igitur exemplo suae carnis exhortaretur fideles suos 
temporalem pro aeterna felicitate contemnere, usque ad mortem pertulit 
persequentes atque saevientes, et quasi victo et oppresso superbe illudentes. 
Quod autem carnem suam resuscitavit, et discipulorum aspectibus atque contractibus 
reddidit, eisque videntibus ascendit in coelum, ipsos aedificavit, et quid
exspectare, quid praedicare deberent, evidentissima veritate monstravit. 
Illos autem a quibus tanta mala usque ad mortem pertulerat, quasi de illo 
superato et exstincto gloriantes, in ea opinione dereliquit, ut quisquis 
eorum salute aeterna salvus fieri vellet, hoc de illius mortui resurrectione 
crederet, quod hi qui viderunt, signis contestantibus praedicaverunt, et 
pro ea praedicatione similia perpeti non dubitaverunt. Quapropter etiam 
Jacobus, unus ex apostolis ejus, in Epistola sua, cum exhortaretur fideles 
qui post passionem et resurrectionem Christi adhuc in ista vita tenebantur, 
dispensationem Testamenti Veteris Novique distinguens: Sustinentiam, inquit, 
Job audistis, et finem Domini vidistis; ne ideo patienter sustinerent temporalia 
mala, ut sibi hoc restitueretur,
quod recepisse Job legimus. Nam et ab illo vulnere atque putredine salvus 
factus, et ei cuncta quae amiserat dupla sunt restituta. Ubi etiam commendata 
est resurrectionis fides: nam filii non in duplum, sed totidem redditi, 
etiam illos quos amiserat resurrecturos significaverunt. Sic ipsi quoque, 
illis prioribus juncti, a restitutione dupli non invenirentur alieni. Ut 
ergo non talem remunerationem speraremus, quando mala temporalia pateremur, 
non ait. Sustinentiam et finem Job audistis; sed ait: Sustinentiam Job 
audistis, et finem Domini vidistis; tamquam diceret: Mala temporalia sicut 
Job sustinete; sed pro hac sustinentia, non temporalia [bona] sperate, 
quae illi aucta redierunt, sed aeterna potius,
quae in domino praecesserunt. Job ergo de illis patribus erat qui exclamaverunt, 
et salvi facti sunt. Cum enim dicit, Ego autem, satis insinuat qua salute 
illos salvos esse factos velit intelligi, in qua ipse utique derelictus 
est, non quo illi a salute aeterna fuerint alieni, sed in occulto tunc 
erat, quod in Christo fuerat revelandum. In Vetere quippe Testamento velamen 
est quod tunc auferetur; cum ad Christum quisque inde transierit, quo crucifixo 
velamen etiam templi scissum est, ut significaretur quod Apostolus de velamine 
Veteris Testamenti dixit, quoniam in Christo evacuatur.
          CAPUT CCCL. Quid adamandum sit; ex libro Quaestionum LXXXIV.
Quoniam quidquid non vivit non metuit, neque vita carendum quisquam persuaserit, 
ut metu etiam carere possimus. Amandum est sine metu vivere, sed rursus, 
quia vita metu carens, etiam, si intelligentia careat, non est appetenda, 
amandum est sine metu cum intellectu vivere. Idne solum amandum? an amor 
quoque ipse amandus est? Ita vero, quando sine hoc illa non amantur; sed 
si propter alia quae amanda sunt amor amatur, non recte amari dicitur. 
Nihil enim est aliud amare, quam propter se ipsam rem aliquam appetere. 
Num igitur propter se ipsum amor appetendus est, cum, quando defit quod 
amatur, ea sit indubitata miseria? Deinde, cum amor motus quidam sit, neque 
ullus sit motus nisi ad aliquid, cum quaerimus quid amandum sit, quid sit 
illud ad quod
moveri oporteat quaerimus. Quare, si amandus est amor, non utique omnis 
amandus est: est enim et turpis, quo animus se ipso inferiora sectatur; 
quae magis proprie cupiditas dicitur, omnium videlicet malorum radix; et 
ideo non amandum est quod manenti et fruenti amori auferri potest. Cujus 
ergo rei amor amandus est, nisi ejus quae non potest deesse dum amatur? 
Id est autem quod nihil est aliud habere, quam sicut noscendum est nosse. 
Porro aurum et omne corpus non hoc est habere quod nosse. Non itaque amandum 
est; et quoniam potest aliquid amari, nec haberi, non solum ex his quae 
amanda non sunt, ut pulchrum aliquod corpus, sed eorum etiam quae amanda 
sunt, ut beata vita; et rursus potest aliquid haberi nec amari, ut compedes, 
jure quaeritur utrum
possit quispiam id quod habere nihil est nisi nosse, non amare cum habeat, 
id est, noverit. Sed cum videamus nonnullos non ob aliud, verbi gratia, 
discere numeros, nisi ut eadem disciplina pecuniosi fiant, aut hominibus 
placeant, quam cum didicerint, ad eumdem finem referant, quem sibi cum 
discerent proposuerant; neque ullam disciplinam aliud sit habere quam nosse; 
fieri potest ut habeat quisque aliquid, quod habere hoc sit quod nosse; 
neque amet tamen, quanquam bonum quod non amatur nemo potest perfecte habere 
vel nosse. Quis enim potest nosse quantum sit bonum quo non fruitur? Non 
autem fruitur, si non amat. Nec habet igitur quod amandum est, qui non 
amat, etiamsi amare possit 105 qui non
habet. Nemo igitur beatam vitam sicut noscenda est novit, et miser est; 
quoniam si amanda est sicuti est, hoc est eam nosse quod habere. Quae cum 
ita sint, quid est aliud beate vivere, nisi aeternum aliquid cognoscendo 
habere? aeternum est enim de quo solo recte fiditur, quod amanti auferri 
non potest, idque ipsum est quod nihil sit aliud habere quam nosse. Omnium 
enim rerum praestantissimum est quod aeter num est; et propterea id habere 
non possumus, nisi ea re qua praestantiores sumus, id est, mente; quidquid 
autem mente habetur, noscendo habetur, nullumque bonum perfecte noscitur 
quod non perfecte amatur; neque ut sola mens potest cognoscere, ita et 
amare sola potest: namque amor appetitus est quidam, et videmus etiam caeteris 
animi partibus inesse appeticum,
qui si menti rationique consentiat, in tali pace et tranquillitate vacabit 
mente contemplari quod aeternum est. Ergo etiam caeteris suis partibus 
amare animus debet, hoc tam magnum, quod mente noscendum est. Et quoniam 
id quod amatur efficiat [afficiat] ex se amantem necesse est, fit ut sic 
amatum, quod aeternum est, aeternitate animum efficiat [afficiat]: quocirca 
eadem [ea demum] vita beata quae aeterna est. Quid vero aeternum est, quod 
aeternitate afficiat animum, nisi Deus? Amor autem rerum amandarum, charitas, 
vel dilectio melius, dicitur: quare omnibus cogitationum viribus considerandum 
est saluberrimum illud praeceptum: Diliges Dominum Deum tuum in toto corde 
tuo, et in tota anima tua et in tota mente tua; et illud quod ait Dominus 
Jesus: Haec est autem vita
aeterna, ut cognoscant te solum verum Deum, et quem misisti Jesum Christum.
          CAPUT CCCLI. De nutrienda charitate, ex eodem libro.
Charitatem voco motum animi quo amantur ea quae non sunt prae ipso amante 
contemnenda, id est quod aeternum est, et quod amare ipsum aeternum potest. 
Deus igitur et animus, quo amantur, charitas proprie dicitur: purgatissima 
et consummata, si nihil aliud amatur; hanc et dilectionem dici placet: 
sed cum Deus magis diligitur quam animus, ita ut malit homo ejus esse quam 
suus, tunc vere animo summeque consulitur, consequenter et corpori, nobis 
id non curantibus aliquo appetitu satagente, sed tantum [tamen] prompta 
et oblata sumentibus. Charitatis autem
venenum est, spes adipiscendorum aut retinendorum temporalium; nutrimentum 
est ejus, imminutio cupiditatis; perfectio, nulla cupiditas. Signum profectus 
ejus est minutio timoris; signum perfectionis ejus nullus timor, quia et 
radix est omnium malorum cupiditas, et consummata dilectio foras mittit 
timorem. Quisquis igitur eam nutrire vult, instet minuendis cupiditatibus. 
Est autem cupiditas amor adipiscendi aut obtinendi temporalia; hujus minuendae 
initium est Deum timere, qui solus timeri sine amore non potest. Ad sapientiam 
enim tenditur, et nihil verius eo quod dictum est: Initium sapientiae timor 
Domini est. Nemo est quippe qui non magis dolorem fugiat quam appetat voluptatem, 
quandoquidem
videmus etiam immanissimas bestias a maximis voluptatibus absterreri dolorum 
metu, quod cum id earum consuetudinem verterit [venerit], domitae e mansuetae 
vocantur. Quapropter quoniam inest homini ratio, quae cum servit cupiditati 
perversione miserabili, ut homines non timeantur, suggerit latere posse 
commissa, et ad tegenda occulta peccata astutissimas fallacias comparat; 
eo fit ut homines quos nondum delectat pulchritudo virtutis, nisi poenis 
a peccando deterreantur, quae verissime per sanctos et divinos viros praedicantur 
(et quod celant hominibus, Deo celari non posse consentiant [constituant]), 
difficilius domentur quam ferae. Ut autem timeatur Deus, divina providentia 
regi universa persuadendum est, non tam rationibus (quas qui potest inire, 
potest etiam
et pulchritudinem sentire virtutis) quam exemplis, vel recentibus, si qua 
occurrunt, vel de historiae [historia], et maxime quae ipsa divina providentia 
procurante, sive in Vetere, sive in Novo Testamento excellentissimam auctoritatem 
religionis accepit. Simul autem agendum est et de poenis peccatorum. et 
de praemiis recte factorum. Jam vero cum aliqua non peccandi consuetudo 
quod onerosum putabatur facile esse persuaserit, incipiat gustari dulcedo 
pietatis, et commendari pulchritudo virtutis, ut charitatis libertas prae 
servitute timoris emineat; tunc jam persuadendum est fidelibus, praecedentibus 
regenerationis sacramentis, quae necesse est plurimum moveant, quid intersit 
inter duos homines, veterem et novum, exteriorem et interiorem, terrenum 
et coelestem,
id est inter eum qui bona carnalia et temporalia, et eum qui spiritalia 
et aeterna sectatur; monendumque ne peritura beneficia et transeuntia exspectentur 
a Deo, quibus etiam pravi homines abundare possunt, sed firma et sempiterna, 
pro quibus accipiendis, omnia quae in hoc mundo bona putantur, et mala 
penitus contemnenda sunt. His praestantissimum illud et unicum exemplum 
Domini proponendum est, qui cum se tot miraculis tantam rerum potestatem 
habere monstraret, et ea sprevit quae magna bona, et ea sustinuit quae 
magna mala imperiti putant; quos mores et disciplinam, ne tanto minus quisquam 
aggredi audeat, quanto illud magis honorat, et de pollicitationibus atque 
hortationibus ejus, et de imitantium multitudine apostolorum, martyrum,
sanctorumque innumerabilium, quam non sint illa desperanda ostendendum 
est. At ubi fuerint carnalium voluptatum illecebrae superatae, cavendum 
est ne subrepat atque succedat cupiditas placendi hominibus, aut per aliqua 
facta mirabilia, aut per difficilem continentiam, sive patientiam, aut 
per aliquam largitionem, aut nomine scientiae vel eloquentiae; id eo genere 
est et cupiditas honoris. Contra quae omnia proferantur ea quae scripta 
sunt de laude charitatis et de inanitate jactantiae, doceaturque quam sit 
pudendum eis placere velle quos nolis imitari: aut enim boni non sunt, 
et nihil magnum est a malis laudari; aut boni sunt, et eos oportet imitari. 
Sed qui boni sunt, virtute boni sunt; virtus autem non appetit
quod in aliorum hominum potestate est. Qui ergo imitatur bonos nullius 
hominis appetit laudem; qui malos, non dignus est laude. Si autem placere 
hominibus ideo vis, ut eis prosis ad diligendum Deum, non jam hoc, sed 
aliud cupis; qui autem placere cupit, necessarium adhuc habet timorem, 
primum ne occulte peccando inter hypocritas a Domino computetur; deinde, 
si benefactis placere appetit, et hanc mercedem aucupans, perdat quod daturus 
est Deus. Sed devicta ista cupiditate, cavenda superbia est, difficile 
enim est ut dignetur consociari hominibus, qui eis placere jam non desiderat, 
et plenum se virtutibus putat. Itaque adhuc necessarius est timor, ne illud 
etiam quod videtur habere, auferatur ab eo, et manibus ac pedibus ligatis 
mittatur in tenebras exteriores.
Quapropter Dei timor non solum inchoat, sed etiam perficit sapientem; is 
est autem qui summe 106 diligit Deum et proximum tanquam seipsum. Quae 
autem in hoc itinere pericula difficultatesque metuendae sint, et quibus 
remediis uti oporteat, alia quaestio est.
          CAPUT CCCLII. Sermo de laude charitatis.
Divinarum Scripturarum multiplicem abundantiam latissimamque doctrinam, 
sine ullo errore comprehendit, et sine ullo labore custodit, cujus cor 
plenum est charitate, dicente Apostolo: Plenitudo autem legis [est] charitas; 
et alio loco: Finis autem praecepti est charitas, de corde puro, et conscientia 
bona, et fide non ficta. Quid [Quis] est autem praecepti finis,
nisi praecepti adimpletio, et quid est praecepti adimpletio, nisi legis 
plenitudo? Quod ergo ibi dixit, Plenitudo legis [est] charitas, hoc etiam 
hic dixit, Finis praecepti est charitas. Nec dubitari ullo modo potest 
quod templum Dei sit homo in quo habitat charitas; dicit enim et Joannes: 
Deus charitas est. Haec autem dicentes Apostoli, et nobis charitatis excellentiam 
commendantes, non utique aliud, nisi quod comederant, ructuare potuerunt. 
Ipse quippe Dominus pascens eos verbo salutis, verbo charitatis, quod est 
ipse panis vivus qui de coelo descendit: Mandatum, inquit, novum do vobis, 
ut vos invicem diligatis; et iterum, In hoc scient omnes quia discipuli 
mei estis, si vos invicem dilexeritis. Ille enim qui venit per crucis irrisionem, 
carnis perimere corruptionem,
et vetustatem vinculi mortis nostrae, suae mortis novitate dissolvere, 
mandato novo fecit hominem novum. Res enim vetus erat ut homo moreretur; 
quod ne semper valeret in homine, res nova facta est, ut Deus moreretur. 
Sed quia in carne mortuus est, non in divinitate, per sempiternam vitam 
divinitatis non permisit esse sempiternum interitum carnis. Itaque, sicut 
dicit Apostolus: Mortuus est propter delicta nostra, et resurrexit propter 
justificationem nostram. Qui ergo contra mortis vetustatem attulit vitae 
novitatem, ipse contra vetus peccatum opponit novum mandatum. Quapropter 
quisquis vetus peccatum vis exstinguere, mandato novo exstingue cupiditatem, 
etiam plectere [et amplectere]
charitatem; sicut enim radix omnium malorum cupiditas, ita radix omnium 
bonorum charitas. Totam magnitudinem et latitudinem divinorum eloquiorum 
ecura possidet charitas, quia Deum proximumques diligimus. Docet enim nos 
coelestis unus Magister, et dicit: Diliges Dominum Deum tuum ex toto corde 
tuo, et ex tota anima tua, et ex tota mente tua, et diliges proximum tuum 
tanquam teipsum: in his duobus praeceptis tota lex pendet et prophetae. 
Si ergo non vacat omnes paginas sanctas perscrutari, omnia involucra sermonum 
evolvere, omnia Scripturarum secreta penetrare; tene charitatem ubi pendent 
omnia: ita tenebis quod ibi didicisti; tenebis etiam quod nondum didicisti. 
Si enim nosti charitatem, aliquid nosti, unde et illud pendet quod forte 
non nosti; et
in eo quod in Scripturis intelligis charitas patet, et in eo quod non intelligis 
charitas latet. Ille itaque tenet et quod patet et quod latet in divinis 
sermonibus, qui charitatem tenet in moribus. Quapropter, fratres, sectamini 
charitatem, dulce ac salubre vinculum mentium, sine qua dives pauper est, 
et [cum] qua pauper dives est. Haec in adversitatibus tolerat, in prosperitatibus 
temperat, in duris passionibus fortis, in bonis operibus hilaris, in tentatione 
tutissima, in hospitalitate latissima, inter veros fratres laetissima, 
inter falsos patientissima; in Abel per sacrificium grata, in Noe per diluvium 
secura, in Abrahae peregrinatione fidelissima, in Moyse inter injurias 
lenissima, in David tribulationibus mansuetissima; in tribus pueris blandos 
ignes innocenter spectat, in Machabaeis
saevos ignes fortiter tolerat; casta in Susanna erga virum; in Anna post 
virum, in Maria praeter virum; libera in Paulo ad arguendum, humilis in 
Petro ad obediendum, humana in Christianis ad confitendum, divina in Christo 
ad ignoscendum. Sed quid ego de charitate majus aut uberius possum dicere, 
quam quas per os Apostoli laudes ejus intonat Dominus, snpereminentem viam 
demonstrantis atque dicentis: Si linguis hominum loquar, et angelorum, 
charitatem autem non habeam, factus sum aeramentum sonans, et cymbalum 
tinniens; et si habuero prophetiam, et sciero omnia sacramenta, et omnem 
scientiam; et si habuero omnem fidem, ita ut montes transferam, charitatem 
autem non habeam, nihil mihi prodest. Charitas magnanima est, benigna est;
charitas non aemulatur, non agit perperam, non inflatur, non dehonestatur, 
non quaerit quae sua sunt, non irritatur, non cogitat malum, non gaudet 
super iniquitate, congaudet autem veritati. Omnia tolerat, omnia credit, 
omnia sperat, omnia suffert; charitas nunquam cadit. Quanta est ista? Anima 
litterarum, prophetiae virtus, sacramentorum salus, scientiae solidamentum, 
fidei fructus, divitiae pauperum, vita morientium! Quid tam magnanimum 
quam pro impiis mori? quid tam benignum quam et inimicos diligere? Sola 
est quam felicitas sua non extollit, quia non inflatur; sola est quam conscientia 
mala non pungit, quia non agit perperam. Inter opprobria secura est, inter 
odia benefica est, inter iras placida
est, inter insidias innocens, inter iniquitates gemens, in veritate respirans. 
Quid illa fortius, non ad retribuendas, sed ad non curandas injurias? Quid 
illa fidelius, non vanitati, sed aeternitati [veritati]? Nam ideo tolerat 
omnia in praesenti vita, quia credit omnia de futura vita; et suffert omnia 
quae hic immittuntur, quia sperat omnia quae ibi promittuntur; merito
nunquam cadit. Ergo sectamini charitatem, et eam sancte cogitantes, afferte 
fructum justitiae; et quidquid uberius quam ego dicere potui, vos inveneritis 
in ejus laudibus, appareat in vestris moribus. Oportet enim ut senilis 
sermo non solum sit gravis, sed etiam brevis.