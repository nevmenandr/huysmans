######################################################################
[1]
        HOMILIARUM OCTO TITULI ET INITIA.
 VIII. Homilia dicta in conversione domni Segisrici,
postridie quam soror ipsius ex Ariana haerese est recepta:
 I. Dicta in dedicatione superioris basilicae:  « Disposueram
patientia taciturnitatis hodiernae. »  
 II. Dicta in basilica sanctae Mariae:  « Statueram,
dilectissimi, et quantum arbitror. »  
______________________________________________________________________
     1:   ADMONITIO.   Praeter homiliam superiorem et alteram 
     in conversione Sigismundi regis habitam cujus meminit 
     Agobardus, restant in vetustissimis schedis Thuaneae 
     bibliothecae tituli aliarum octo, cum primis cujusque 
     verbis, in hunc modum.   
          III.
          In restauratione baptisterii in civitate sua Vienna: « . . . 
. Temporum perturbationes quibus. » IV. Dicta in dedicatione basilicae 
Geneva: Novimus et miramur ex evangelica lectione divitem. » V. Dicta in 
dedicatione . . . . « Pertinet ad locum . . . . » VI. Dicta in basilica 
S. Petri, quam sanctus episcopus Tarantasiae condidit: « . . . Par est 
decrescat facultas virium, crescente materia gaudiorum. » VII. Dicta in 
basilica sanctorum Agaunensium, in innovatione monasterii ipsius, vel passione 
martyrum: « Praeconium felicis exercitus, in cujus congregatione. »
« Saepenumero divinitate quod dilecto suo principi nostro. »
        FRAGMENTA EARUMDEM HOMILIARUM.[2]
        I.
Sic quondam Petrus apostolorum caput[3], id est principum princeps, quamlibet 
commotum ventis pelagus formidaret, adreptum tamen fluvidi tenens callem 
victor explicuit; atque undis ponti furentis, velut hostilium turbinum 
molibus eluctatis, flatum tentationis adversae, priusquam sede contingeret, 
fide contrivit. Secuta est illic serenitas iter peractum. Hic quoque non 
minus ad habitationem quam ad imaginem, Petri aedem fide fundatam securitas 
quae non praecesserat insequitur.
______________________________________________________________________
Innovet autem idem nunc apostolus dignam sui nominis sedem. Iisdem clavibus 
pandat hic locum, quibus aperit regnum. Solvat nunc quae sibi ostensae 
fuerint compedes criminum. Et paulo superius. Soliditas quae faciendis 
fabricis in principiis quaeritur, hic et culmen obtinet. Firmissimo aliarum 
aedium fundamine cacumina nostra tutiora sunt.
        II.
Quid mihi laudet antiquus[4]Moysem suum aquas ab aevo asperas ligno castigante 
dulcasse? quid Elisaeum[5], virtute non imparem, agrestis cibi amaritudine 
plenum lebetem medici farris infusione condisse? Haec quidem gesta exempli 
admirabilis fuisse quis nesciat? Sed non minus hodie vestro datum est sacerdoti, 
quem par diversitas felicis
______________________________________________________________________
eventus parem paribus approbabit. Cum minoris pene virtutis sit creaturas 
orando convertere, quam hoste depulso creatorem aedibus invitasse. Implet 
hic porro gentilium vices vicinantium Arianorum turbidus livor. Et si paganus 
hic forte jam deest qui plures deos velit excoli, gemit haereticus qui 
unum conspicit exorari. Diligit quippe Trinitatis divisor numerositatem 
deorum; et consanguineo separationis affectu, pariter soliditate perrupta, 
multos deos fieri a consentaneis acquiescit, sub quorum favore quasi excusabiliter 
ipse tres numeret. Quid ingemiscat Christi vacuus nominator, locum numinibus 
interclusum paruisse virtutibus? Nullus a salutis consortio prohibetur. 
Sit eis pariter commune cum salvis, quod hactenus nostrum noluimus esse 
cum perditis. Profanis
cultibus claustra damnamus, conversuris cultoribus templa patefacimus. 
Expetat ergo hic solidum, quisquis amaverat ante divisum; recognoscat nunc 
Christum petram, quisquis hic dudum saxa veneratus est. Sacrilegiis ara 
perit, venit ara sacrificiis. Nomen unum, causa diversa est. Medetur serpens 
aereus, quo momordit ignitus.
        III.
Generali exsultatione gaudendum est, quod florentibus sceptris catholicae 
potestatis, orationum loca, martyrum templa, liminum sacra, ornantur oppida 
non minus aedibus quam patronis: imo potius, illustratae patrociniis fiunt 
urbes ex oppidis. Quod si et specialis festi gaudium praeconio currente 
tangamus,
est equidem fabrica praesens jocunda loco, imminens fluvio, et confragosum 
vicini torrentis tumultum, velut impendentis reverentiae terrore castigat. 
Cohibetur venerabilibus ripis amnis arctatus, et pendulam interjecti pontis 
semitam, ad altrinsecus expetenda sacrorum culminum loca substernit. Aedes 
sufficiens diffusioni, facta est angusta conventui: quaeque sic jocunditate 
habitaculi tam terrestria quam superna sollicitans, cum populo suo vix 
sufficiat, sufficit de fabrica. Multiformi opificum ingenio nitens, expulit 
noctem, appulit lucem, qui diu tristibus tenebris artificio proturbatis, 
laetior intra quoddam claritatis ergastulum, felici custodia clausus est 
dies. Sic quondam carcer retificis Petri[6]pretiosorum ligaminum radio 
illustrante resplenduit: cum ferrum
______________________________________________________________________
suppliciis coaptatum, metallis pretiosioribus plus luceret, serrae fugerent 
patente aditu catenae caderent penstrepente tinnitu.
        IV.
Gaude igitur, invicte mercator, dispensatione commissa; profer de thesauro 
tuo nova et vetera[7], institutor rudium, labentium restitutor; sit una 
in multiplici consecratione solemnitas. Erexisti lacrymarum machinis quod 
hostis alliserat: rediit quae perierat forma templorum, recurrat et sanctitas. 
Non tu[8]traditam tibi minam, damnante sudario, terrenis scrobibus suffodisti; 
nec hoc tantum contentus reddere quod dudum fuerat consignatum, illa referens, 
offerens ista, ut frugem primitiarum melius porrigas, prius studuisti solvere 
quod debeas.
______________________________________________________________________
Quocirca, dilectissimi, orate quod superest, ut si quid sacrum furatur 
adversitas, Deo ulciscente sic redeat. In multiplices fructus granum tritici 
quod maturum putabatur, excrescat. Velut Job (XLII, 10) nostri opes, inter 
praelia tentationis amissas, victoriae meritum, patientia duplicante, restituat. 
Et ut breviter cuncta concludam, agnoscat praesentibus praeteritisque successibus, 
tam perpetrans, quam tolerans, quam in aeternis salubres lacrymae nostrae 
erunt tribuere, quas videmus fidelibus etiam in temporaneis non perire.
        V.
In gloria praesentis aevi parum est, si permitti ad haec fabricanda dicamur: 
illud supra est, quod ad tales conatus, si otiari vellemus, impellimur. 
Noverunt
siquidem sceptra saeculi nostri, in quo sit virtus temporis sui: quorum 
inexpugnabiliter, recte ut confidimus, plus haec basilicis quam propugnaculis 
urbs munitur. Cingitur undique tutamine sacrarum aedium dives accessus, 
et ad portarum quamvis patentium limina tutiora, nisi sanctis janitoribus, 
non venitur. Desistat hinc plane nutu superno usus armorum. Ne hostilis 
conatus hic valeat, hos sufficit providisse custodes. Sic iste, meritorum 
vigore discretus, aut indigenas deducat aditus, aut insidias repellat objectus. 
Has sibi per circuitum, velut Hierusalem quae aedificatur ut civitas[9], 
turres attollat: ubi laetaturis, quoties in domum Domini ibimus, hae sanctorum 
cultibus turres, haec populorum abundantia
______________________________________________________________________
contingat in turribus; sicque ei fiat pax in virtute, virtus in pace: virtus 
scilicet rectoribus, pax regendis; praesidentibus illa, ista famulantibus; 
quarum tamen principibus nostris utramlibet optantibus, utramque merituris 
conventus subjectionis devotae pax confoveat, virtus adjiciat. Ad te nunc 
sermo liberior, o praesens, si quae sunt uspiam, catholicarum gentium pater, 
religionis lumen, columen regionis, exemplorum virtus, Ecclesiarum pignus, 
temporum decus, civilitate sublimis, communione terribilis, reverentia 
. . . . . quam cum adoraris a populo. Qui in tribunali unus prae omnibus, 
in altari unus ex omnibus, stipatus coetibus subjectorum, non fulgore diadematis, 
sed mentis luce discerneris. Jam recognoscas tempus est in manibus nostris 
munera tua.
Paremus quidem jubenti tibi, ut secreta sint cum donantur; sed tu clamas, 
talia conferendo, quae nisi princeps habere non poterat. Gloriosissimum 
quippe in his quoque aedibus quod fecisti: sed in quiddam sublimius tuorum 
gaudia se reservant. Communem hic quidem hodie laetitiam oblatio vestra 
peperit: sed adhuc major est quam praestolatio nostra concepit. Porrigitur 
hic, praeludens per conjecturam praesentium, contemplatio subsequentum. 
Juste aestimatur tantum in nobis, quantum per te potior eris in summa. 
Certe sicut rationem illic operum perpendimus, hic donorum; non quidem 
solus in praesentibus aspicis quod delectet, sed solus in futuris poteris 
proferre quod superet.
        VI.
Praeconium felicis exercitus in cujus congregatione beatissima nemo periit, 
dum nullus evasit, cum injustam sanctorum martyrum mortem quasi sortis 
justitia judicaret, qua bis super aciem dispersa mansuetam, centuplex decimatis 
fructus accresceret, et odio in prosperum suffragante, eatenus eligerentur 
singuli, donec simul colligerentur electi, ex consuetudinis debito series 
lectae passionis explicuit.
        VII.
Cujus aditus nocte non clauditur, quia non habet noctem; cujus fores semper 
paratas, justis patulas, impiis inaccessas, non alternant claustra, sed 
merita. Cujus fundamentum Christus est, fides machina, murus corona, margaritum 
porta, aurum platea, agnus lucerna, chorus Ecclesia. Cui inter divinas 
laudes,
omnis operis necessitate seclusa, sola erit requies sinceritas actionis. 
Multa sunt, piissime praesul, in tribunali aliquibus junior, in altario 
omnium prior, multa sunt, inquam, in operibus tuis, quibus nos hactenus 
gratias debuisse dicamus. Ditati donis, pauperes verbis, percepimus magna, 
pauca persolvimus. Ornasti ecclesias tuas gazarum cumulo, numero populorum. 
Struxisti sumptibus quae muneribus cumulares altaria. Nunquam quidem contulimus 
verba
virtuti: sed cum ad praesens psalmisonum solemne perventum est, parum puto 
si dicam verba nostra, vicisti hodie insuper et opera tua. Et post alia. 
Gallia nostra florescat. Orbis desideret quod locus invexit. Incipiatur 
hodie exustioni aeternitas, dignitas regioni. Laudantibus in praesenti 
saeculo Deum, laudaturis pariter in futuro renovet magis obitus quam terminet 
actionem. Recognoscatis in coelo quam de hac tellure portabitis consuetudinem 
praemiorum: tantusque perseverantiam vestram honor sequatur, ut quod vobis 
in exercitio erit operis, hoc solvatur in praemio pro retributione mercedis.
        ALIA FRAGMENTA.[10]
Cum autem cognovisset Gundobadus assertiones haereticorum
______________________________________________________________________
nihil esse, a sancto Avito episcopo Viennensi, Christum Filium Dei et Spiritum 
sanctum aequalem Patri confessus, clam ut chrismaretur expetiit. Cui ait 
sacerdos: Si vere credis hoc quod nos ipse Dominus edocuit, exsequere. 
Ait autem: Si quis me confessus fuerit coram hominibus, confitebor et ego 
eum coram Patre meo, qui est in coelis. Sic et ipsos sanctos ac dilectos 
suos beatos apostolos cum de futurae persecutionis tentationibus doceret, 
insinuavit dicens: Attendite vobis ab hominibus. Tradent enim vos in conciliis, 
et in synagogis suis flagellabunt vos, et ante reges et praesides stabitis 
propter me in testimonium illis et gentibus. Tu vero cum sis rex, et a 
nullo apprehendi formides, seditionem pavescis populi, ne Creatorem
omnium in publico fatearis. Relinque hanc stultitiam, et quod corde te 
dicis credere, ore profer in plebe. Sic enim et beatus Apostolus ait: Corde 
creditur ad justitiam, ore autem confessio fit ad salutem. Sic et propheta 
ait: Confitebor tibi, Domine, in Ecclesia magna, in populo gravi laudabo 
te. Et iterum: Confitebor tibi in populis, Domine; psalmum dicam nomini 
tuo inter gentes. Metuens autem populum, o rex, ignoras quia satius est 
ut populus sequatur fidem tuam, quam tu infirmitati faveas populari. Tu 
enim es caput populi, non populus caput tuum. Si enim ad bellum proficiscaris, 
tu praecedis catervas hostium, et illae quo abieris, subsequuntur. Unde 
melius est, ut te praecedente agnoscant veritatem, quam te pereunte permaneant 
in errore. Nam Deus non irridetur.
Non enim diligit illum qui propter terrenum regnum eum non confitetur in 
saeculo. Ista ille ratione confusus, usque ad exitum vitae suae in hac 
insania perduravit, nec publice aequalitatem Trinitatis voluit confiteri.
[11]
His ita se habentibus, est modus divinae, sive angelicae, vel etiam humanae 
gloriae, sicut Alcimus Avitus episcopus Viennensis in dialogo, ubi cum 
Gundobado rege
______________________________________________________________________
loquitur, dicit: Illud tamen quod ab aequalitate coelestis gloriae Patrem 
et Filium, perinde ut creaturam angelicam secludentes, quamdam mihi invidiam 
illicite supernis virtutibus delati honoris obtenditis, dicentes: Ergo 
et angelis atque archangelis, et quaecunque in excelsis sunt, gloriam ferre 
debemus: licet minime pertinent ad causam, etiam ad praesens non omnino 
sic renuo, quasi creaturae sublimi atque praestanti gloriam ferre timeamus. 
Est quippe divinae, est angelicae, est etiam humanae gloriae modus, quem 
in multis Scripturarum locis invenimus, et sanctorum meritis, et apicibus 
regum sine vitio assentationis ascribi. Quae enim inter homines prima gloria, 
gloria haec est omnibus sanctis ejus; et in Evangelio Dominus dicit, quod 
nec Salomon in omni gloria sua
sic vestitus est sicut lilii flosculus specie naturali[12].
[13]
Quid iste venerandus et sanctus vir saepe dicto Gundebado de supradictis 
certaminibus responderit, audiat si placet benignitas vestra. Cum de his 
inter utrumque sermo esset, et beatus Avitus talia certamina reprehenderet, 
respondit ei Gundobadus: Quid est quod inter regna et gentes, et etiam 
inter personas saepe singulas, dirimendae praeliis causae divino judicio 
committuntur, et ei maxime parti cui justitia competit, victoria succedit? 
Ad quod beatus Avitus intulit dicens: Si divinum, inquam, judicium, regna 
et gentes expeterent, illud prius quod scribitur formidarent, dicente Psalmista: 
Dissipa gentes quae bella volunt
______________________________________________________________________
[14]. Et illud diligerent quod perinde dicitur: Mihi vindictam, ego retribuam, 
dicit Dominus[15]. An forte sine telis et gladiis causarum motus aequitas 
superna non judicat, cum saepe, ut cernimus, pars aut juste tenens, aut 
justa deposcens, laboret in praeliis, et praevaleat iniquae partis, vel 
superior fortitudo, vel furtiva subreptio?
[16]
Sicut Alcimus Avitus episcopus Viennensis dialogo, ubi cum Gundobado rege 
loquitur, dicit: Est quippe divinae, est angelicae, est etiam humanae gloriae 
modus.
        LECTORI.
Alia post haec diversorum Aviti operum plurima et illustria fragmenta suppeditavit 
nobis ex Carthusiae
______________________________________________________________________
Majoris bibliotheca, codex Flori diaconi Ecclesiae Lugdunensis, in quo 
beati Pauli Epistolas ex veterum aliquot Patrum scriptis exponere aggressus, 
post Cypriani, Hilarii, Fulgentii aliorumque sententias, quas
singillatim ordine describit, Aviti quoque operum, eorum duntaxat qui Pauli 
locum aliquem tractant, segmenta ultimo tandem loco digerit in hunc modum.
        SENTENTIAE EX EPISTOLA BEATI PAULI APOSTOLI AD ROMANOS, A SANCTO 
ET ILLUSTRISSIMO DOCTORE ECCLESIAE AVITO EPISCOPO VIENNENSIS EXPOSITAE 
ATQUE EX EJUS OPUSCULIS IN ORDINEM DIGESTAE.
 I. Qui factus est ei ex semine David secundum
carnem.
 II. Ut sit pater circumcisionis et sit pater credentium
per praeputium.
 III. Igitur sicut per unum hominem in omnes homines
in condemnationem, ita et per unum hominem in
omnes homines in justificationem.
 IV. Nam quid oremus sicut oportet, nescimus. 
          V.
          Qui etiam proprio Filio suo non pepercit. VI. Item de eodem. 
VII. Optabam ego ipse anathema esse a Christo pro fratribus meis. VIII. 
Quorum patres, et ex quibus Christus secundum carnem, etc. IX. O altitudo 
divitiarum sapientiae et scientiae Dei! X. Omne quod non est ex fide peccatum 
est. XI. Ut per patientiam et consolationem Scripturarum spem habeamus.
        I.[17]
Ideo in capite dominicae generationis toties David Scriptura commemorat, 
ut cum patuerit veritas de auctore, nulla possit dubitatio esse de sobole. 
Nam
______________________________________________________________________
ut taceamus illud, quod in Evangeliis duo caeci una consonantis fidei voce 
clamabant: Miserere mei, Domine, fili David[18], scientes de patriarcha 
genitum recte hominem credi, et nihilominus fructuose miserenti Deo pro 
sanitate luminum supplicari: quis evidentius quam sanctus Paulus hoc explicat? 
Segregatus in Evangelio, inquit, Dei, sicut ante promiserat in Scripturis 
sanctis per prophetas suos de Filio suo, qui factus est ei ex semine David 
secundum carnem[19]. Asseruit duplicem plena descriptione naturam. Unam 
in qua secundum divinitatem factor est omnium, et alteram in qua factus 
est ex semine David secundum carnem. In quarum neutra substantia suspicio 
potest phantasmatis inveniri; quia sicut per se invisibilis erat divinitas 
quae
______________________________________________________________________
inclinabatur e coelo, ita de David stirpe descendens nihil ludificatorium 
habere potuit veritas carnis Christi: quae non solum usque ad David per 
proavos
suos, sed per ipsum David usque in Adam, expressa parentum nominatione 
revolvitur. Et ideo dicit Apostolus, esse ex semine David secundum carnem, 
ut cum consubstantialem exponeret matri, de qua utique sumpsit et mortem; 
cum phantasmata nec nasci, nec mori possit, sed principium ejus deludere, 
finisque vanuisse sit.
        II.[20]
Abraham auctor utriusque Testamenti, etc., ut in epistola 2, col. 000 usque 
ad multarum gentium pater.
        III.[21]
Abraham, Moysen et prophetas, non solum salvos,
______________________________________________________________________
sed et beatissimos esse pronuntio, eosque non nisi per Christum salvatos 
esse convinco, dicente in Evangelio ipso Domino, Abraham pater vester concupivit 
ut videret diem meum; vidit et gavisus est[22]. De Moyse, Si crederetis 
Moysi, utique crederetis et mihi. De me enim ille scripsit[23]. Etiam de 
prophetis similiter: Quanti prophetae cupierunt videre quae videtis, et 
audire quae auditis[24]! Et alio Evangelii loco ipse Dominus, ista quae 
singillatim memoravi cuncta perstringens, Ut impleantur omnia quae scripta 
sunt in lege, et prophetis, et in psalmis de me[25]. Vos porro conjicite 
utrum crediderint Christum, quos tam manifeste constat scripsisse de Christo. 
Nam et Paulus apostolus, qui ante ortum Christi salvati sunt,
______________________________________________________________________
in Christo redemptos exponens, sic omnem causam definit: Sicut in Adam 
omnes moriuntur, sic in Christo omnes vivificantur[26]. Unde sicut nemo 
perit nisi per Adam veterem, ita nullus acquiritur nisi per novum.
        IV.[27]
Quia Quid oremus, sicut oportet, nescimus[28], firmum debet apud nos fixumque 
teneri, quod quidquid Omnipotens non fecerit, restat ut nolit.
        V.[29]
Post lucidae nubis coruscationem, sic Patris aeterni super Filium dulcis 
terribilisque vox intonat, Hic
______________________________________________________________________
est Filius meus dilectus, in quo mihi bene complacui: ipsum audite[30]. 
Omnes quidem, sicut ait Apostolus, filii Dei sumus[31], et in oratione 
clamare praesumimus, Pater noster, qui es in coelis. Sed aliter filius 
est de quo clamatur, Hic est Filius meus dilectus. Illum ut habeat pater 
filium, non praecessit voluntas generationem: nos autem per quam efficimur 
filii, in lavacro accipimus nativitatem. Et ideo quicunque homo potest 
filius Dei esse, potest et non esse. Unde dicit Joannes evangelista, quod 
Dedit eis potestatem filios Dei fieri, his qui credunt in nomine ejus[32]; 
ut aut permaneat filius bene vivendo, aut certe per carnalem conversationem 
rejiciat paternitatem. Christus autem,
______________________________________________________________________
quem Dei Patris Filium non fecit gratia, sed natura, nullo modo potest 
non hoc esse quod genitus est: adeo ut substantiae illi quae ex Deo procedit, 
nec ipsa quae ex homine nata est praejudicaret.
        VI.[33]
Si haec omnia vera esse recipiunt, etc., ut in epistola 3[34], usque ad 
qualiter non pepercit, si dolore prohibuit?
        VII.[35]
In affectu quarumcunque rerum non facta, sed vota cogitanda sunt; et abominabili 
eo qui invitus profuerit bonis, Deo magis gratia referenda est, qua promptissime 
pius bene utitur malis. Nam licet Joseph
______________________________________________________________________
nostrum sola peregrinatio fecerit principem, non tamen laudat pietas venditorem. 
Sanctus autem Paulus apostolus[36], simpliciter contentus a Christo anathema 
esse pro fratribus, praeter labores proprios, etiam pro fratribus quos 
lucratus fuerat, coronatur; Judas econtra, quia non fratrum dilectione 
persequens Christum, anathema est factus a Christo.
        VIII.[37]
Esaias conclamantissimus prophetarum, etc., ut in epistola 28[38], usque 
ad quam habui apud te, priusquam mundus fieret.
        IX.[39]
______________________________________________________________________
O, inquit, altitudo divitiarum sapientiae et scientiae Dei quam incomprehensibilia 
sunt judicia ejus, et investigabiles viae ipsius! Quis enim cognovit sensum 
Domini? aut quis consiliarius ejus fuit? aut quis prior dedit ei, ut retribuatur 
illi? Quoniam ex ipso, et per ipsum, et in ipso sunt omnia: ipsi gloria 
in saecula saeculorum[40]. Non ergo altitudo sapientiae et scientiae solius 
Patris, sed Dei, in quo et Filii annuitis esse personam; cujus nec consiliarius 
quisquam fuit, nec sensum ullus scrutator agnovit: quanto minus qui summo 
nec augmentum recipienti, convicium etiam minorationis intendit? cum ipse 
Apostolus inscrutabilem Dei altitudinem pro corporea infirmitate suspiret. 
Quis autem prior dat Deo, ut retribuatur illi, nisi qui dat initium Creatori, 
ut
______________________________________________________________________
     40: (Rom. XI, 33-35)
et ipse quasi ab inchoata substantia Dei inchoationem sui recuperasse videatur? 
Unus hic nempe nominatur, unus exponitur Deus. Certe si secus, quam ex 
ipso, et per ipsum, et in ipso sunt omnia, si haec ut vultis trium sunt, 
dicite nunc cui ipsi gloria in saecula saeculorum. Si tribus, quare non 
ipsis? si ipsi, cui de tribus? Certe, sit ut vultis, tripartita est substantia 
majestatis: cur non dixit, ex ipso per alterum in tertio, nisi quatenus 
nominatus ipse unus in tribus est? de quo et Apostolus alio loco: Et ipse 
est, inquit, ante omnia, et omnia in ipso[41]. Porro autem, si, ut dixistis, 
omnia in Spiritu sancto constant, et ipse est ante omnia, ne post multa 
esse incipiat; non erit creatura, et cum creatura
______________________________________________________________________
non fuerit, servitium non debebit, restatque ut sit Deus, si non est servus: 
et qui famulari ratione non colligitur, dominari veritate credatur.
        X.[42]
Fidem esse omnium bonorum spiritualium fundamentum, etc., ut in epistola 
4[43], usque ad testis est nostri spiritus, non natura.
        XI.[44]
Libera responsione profiteor, quod Deo suorum animos inspirante, longe 
fulget claritas veritatis. Illud namque apostolicum, quod saepe repetitis, 
sufficit in redemptore cognosci: quia si confitearis Dominum Jesum, et 
quia Deus illum Deum illud suscitavit a mortuis,
______________________________________________________________________
salvus eris[45]. Sic tamen ut intelligatur divinitas sua cum Patre, vitam 
crucifixo homini reddidisse. Sicut ipse in Joanne evangelista testatur: 
Potestatem habeo ponendi animam meam, et potestatem habeo iterum sumendi 
eam[46]. Porro nequaquam salvat, de homine Christo tantummodo rectum credere, 
nisi jungas etiam catholico intellectu de Divinitate sentire. Nam et Photiniani 
mortuum ac resuscitatum asserunt Christum. Et quoniam scelestissimam in 
hoc eorum blasphemiam, perinde etiam vestrae ut nostrae legis sententia 
detestatur; si tantummodo assumptum hominem interiisse, ac sola patris 
virtute resuscitatum esse dicitis, quaeso quid in supradictae pestis professionibus 
arguatis, cum ipse Dominus noster, ut legitur, suo nutu suscitet templum
______________________________________________________________________
ab adversariis dissolutum? Quod certe de quo templo dicatur, in promptu 
est, cum reparatio templi, inter biduum, in statum pristinum revertentis 
resurrectionem dominicae carnis quam divinitas sua templi vice habitaverat, 
evidenter exponat. Idem ergo Filius Dei Deus qui mori non potuit, defunctum 
hominem suscitavit, et templum inimicis manibus dissolutum, in unitatem 
personae solidata rursus divinitati quam assumpserat carne restituit.
        XII.[47]
Dicit beatissimus Paulus, quod per patientiam et consolationem Scripturarum 
firmam spem habere debeamus[48]; cum omnes Christiani, tum
______________________________________________________________________
specialius illi quibus datur in hoc mundo, aut pro Deo persecutionem pati, 
aut pro veritatis amore tribulari, aut pro vitae hujus peregrinatione compungi.
        AD CORINTHIOS PRIMAE.
 XVI. Primus homo de terra terrenus, secundus de
 I. Et ignobilia et contemptibilia mundi elegit Deus, etc.
 II. Si enim cognovissent, nunquam Dominum gloriae
crucifixissent.
 III. Item de eodem.
 IV. Spiritus enim omnia scrutatur, etiam profunda
Dei.
 V. Ita et quae Dei sunt, nemo cognovit, nisi Spiritus
Dei. 
          VI.
          Nescitis quia templum Dei estis, et Spiritus Dei habitat in vobis? 
VII. Etenim Pascha nostrum immolatus est Christus. VIII. Cum sine lege 
Dei non essem, sed in lege essem Christi. IX. Caput autem Christi Deus. 
X. Nam oportet et haereses esse, etc. XI. Item de eodem. XII. Deus, qui 
operatur omnia in omnibus. XIII. Omnia autem haec operatur unus atque idem 
Spiritus, dividens singulis prout vult. XIV. Cum tradiderit regnum Deo 
et Patri. XV. Cum autem subjecta fuerint illi omnia, etc.
coelo coelestis. XVII. Item de eodem.
        I.[49]
Ad magisterii testimonium nascendi causa non pertinet; neque ille coelorum 
janitor Petrus, quem piscatorem hominum[50]retia contempta fecerunt, origine 
placuit natalium, sed fine meritorum; sicut Matthaeus (IX, 9) cum de teloneo 
assumptus est, illic inchoavit lucrum, ubi jussus est terminare negotium. 
Quid de singulis loquor? talis omnium assumptio fuit, in quorum personis[51]ignobilia 
et contemptibilia mundi eligens Deus, praeposuit pauperes spiritu divitibus 
censu, illum jure locupletissimum probans, qui ad veram et integram
______________________________________________________________________
nobilitatem, non susceptis bonorum, sed depositis criminum fascibus pervenisset.
        II.[52]
Nolunt enim a nobis ei qui crucifixus est supplicari, etc., ut in epist. 
3[53], usque ad non rogemus in coelo. Et mox[54], Veni potius, sancte Isaia 
propheta, etc., usque ad quod in corpore malum patimur, pertulit Christus.
        III.[55]
Dominus majestatis crucifixus exponitur, cum si alternae substantiae respicias 
proprietatem, divina celsitudine ab omnibus crucis contumeliis sequestrata,
______________________________________________________________________
sola suscepti corporis humilitas senserit passionem. Nam postquam[56]Deus 
in Christo mundum reconcilians sibi, creaturae quam assumpsit unitus est, 
significatur plerumque homo per Deum, Deusque per hominem, sicut est illud: 
Cum venerit Filius hominis in majestate sua[57], cum majestatem Deo potius 
quam homini nemo convenire dubitet; quod et Psalmista de Deo exponens, 
Et videbitis, inquit, in majestate sua. Et Malachias propheta, ob dictorum 
perspicuitatem Angelus cognomento, de cruciaria Domini passione. Si affigit, 
inquit, homo Deum suum, quia vos configitis me[58]. Cum tamen, quod nullus 
inficiabitur, non Deus, sed homo confixus sit.
        IV.[59]
______________________________________________________________________
Audite quid veritas dicat: Nemo novit Filium nisi Pater, neque Patrem quis 
novit nisi Filius[60]. Et si nemo assequitur hanc in saeculo isto notitiam, 
unde Arianus assumit in substantiae ipsius divisione mensuram? Si solus 
Pater novit Filium, solus Filius Patrem; unde dux caecus majorem intelligit, 
vel minorem? An forte respondet, et si sibi notitiae hujus reservat Divinitas 
sola secretum, unde tu aequalem Patri Filium cognovisti? At ego inquam, 
paternitatem filius loquitur, omnipotentiam creatura testatur: de substantiae 
autem intimo, si nemo novit Filium nisi Pater, neque Patrem quis novit 
nisi Filius; ubi aequalis est consilio alternante notitia, una
______________________________________________________________________
est procul dubio in substantiae perfectione natura. Neque enim major aut 
minor est, qui nec minus nec amplius notus est. Quid nunc de Spiritu sancto 
dicemus, quem credere consequente symboli parte in Trinitate praecipimur? 
Neque enim, si Patrem et Filium sibi invicem confert ista notitia, alienus 
ab ea erit Spiritus sanctus, de quo scribitur quod Spiritus omnia scrutatur, 
etiam altitudines Dei[61]. Ergo non tantummodo se Pater et Filius, sed 
Spiritum suum norunt; cui ideo nihil omnino celatur, quia nihil sine illo 
in veritate cognoscitur. Quocirca sic est cognitio, sicut cooperatio Trinitatis. 
Nam post istud generationis divinae mysterium, si in Christo cogitemus 
humana, quod celebramus Virginem peperisse, Pater misit, Filius venit,
______________________________________________________________________
Spiritus sanctus infudit. Quapropter nec in humilitate minorationis absconditur 
claritas aequalitatis.
        V.[62]
Nobis autem Deus revelavit per Spiritum suum. Spiritus enim omnia scrutatur, 
etiam altitudines Dei. Quis enim hominum novit quae in homine sunt, nisi 
spiritus hominis qui in ipso est? Sic et quae in Deo sunt nemo novit, nisi 
Spiritus Dei[63]. Rogo suppliciter, locum istum, ut pote illuminati a Deo 
arbitri, judicate; et utrum aequalis sit Patri vel Filio Spiritus sanctus, 
ex ipsa scientiae suae profunditate perpendite. Nemo novit Filium, nisi 
Pater, neque Patrem quis novit nisi Filius. Sed quia nec
______________________________________________________________________
Pater, nec Filius, sine Spiritu aliquid novit, ideo quae in Deo sunt nemo 
scit, nisi Spiritus Dei; quia nec Spiritus scire aliquid sine Patre vel 
Filio potest. Quid est, nemo novit praeter Patrem, nemo praeter Filium, 
nemo praeter Spiritum sanctum, nisi quia in Trinitate praeter unitatem 
nihil possumus invenire? Legimus alio loco, Qui Filium non habet, nec Patrem 
habet[64]. Itemque alio loco, Si quis Spiritum Christi non habet, hic non 
est ejus[65]. Quod non potest non simul totum haberi, quomodo poterit dividi?
        VI.[66]
An nescitis quia templum Dei estis, et Spiritus Dei
______________________________________________________________________
habitat in vobis[67]? Ecce ergo et spiritus Deus est, si habitat templum, 
quod praeter Deum nullus inhabitat. Unde inquit, Membra vestra templum 
in vobis est Spiritus sancti, quem habetis a Deo[68]. Ergo si habetis a 
Deo Deum, et templum Dei estis, et corpus vestrum templum est Spiritus 
sancti; quocunque non receptus fuerit Spiritus, non capitur Deus. Igitur 
cum talia dicimus, non nobis obirascantur quibus sanctum Spiritum persuadere 
conamur: quia nisi Deus creditur, ignoro quid de praesenti festivitate 
dicatur, aut quid in ejus adventu honoris haereticus excolat, quem quantum 
ad se est, etiam nomine servitutis inclinat: cum licet, si vos Filius liberaverit, 
tunc vere liberi sitis[69], ubi tamen Spiritus Domini ibi libertas
______________________________________________________________________
[70].
        VII.[71]
Eo superstitionis ritu plectitur impietas rebellantium Judaeorum, ut animal 
corruptibile, id est agnum, cum veneratione comedant, qui veri et immaculati 
Agni escam periculosissima fame contemnunt. Unde sibi videntur paschalis 
festi agere sacramentum, cujus hodie omnis Ecclesia initium sumit, mysterium 
intelligit, praemium concupiscit, quod sermo Domini discipulis suis evidenter 
insinuat dicens: Scitis quia post biduum Pascha fiet[72]? Aliud sonat, 
erit aut celebrabitur, aliud autem Pascha fiet. Numeret ergo mihi Judaeus, 
usque nunc ab exitu Israel, quantos vult annos: caeterum
______________________________________________________________________
Pascha primum adhuc post biduum fiet, cum praeteritas implens figuras, 
sicut Apostolus ait, Pascha nostrum immolatus est Christus[73].
        VIII.[74]
Quid vel illo Apostoli sermone lucidius, etc., ut in epistola 2[75], usque 
ad qui legem dederat in praecepto.
        IX.[76]
Pelagus, inquit, operuit caput meum[77]. Nec istud frustra de solo capite 
dicebat, quem absque dubio pelagus omni ex parte contexerat; sed celavit 
contumelia mundi Dominum coeli. Caput viri Christus, caput autem Christi 
Deus[78].
______________________________________________________________________
Velavit humilitas mea gloriam meam, et Deus[79], qui quasi caput inerat 
Christo mundum reconcilians sibi, ab eis qui hominem patibulo confixerant, 
non potuit pervideri.
        X.[80]
Praesentis saeculi actio, dilatis causarum eventibus, omnium operum perversitate 
confusa, non est tempus, sed causa judicii. Da porro in praesentibus evidentem 
bonorum malorumque distantiam, et examini quid remansit? Da ut hic malum 
nulli liceat facere, quid aeternitas plus habebit? Da ut hic a fide nullus 
exorbitet, et haereses esse[81]qualiter oportet? Neque enim possumus dissimulare 
quin
______________________________________________________________________
oporteat quod oportere veritas clamat. Oportet vero esse haeresem, non 
quia ejus commentis Christus minuitur, sed quia ejus insidiis Christianus 
augetur. Sic sunt etiam, praeter fornicationem quae sola in corpus proprium 
peccat, caetera mala, si non vestias nudum, si punias innocentem, si rapias 
proximo, si parato etiam pallium cedere tunicam tollas, si malam dexteram 
verberes etiam laevam offerenti, si per mille passus onustum dirigas, et 
per alia duo servire meditantem. Aut quid diutius violentiae genera persequar? 
In omni imperio fortioris superbia temporalem habet jubendi fructum, aeternum 
vero innocentia patiendi.
        XI.[82]
______________________________________________________________________
Dicit Apostolus, quod oporteat haereses esse[83]. Oportet autem, non haereticis 
quod sunt esse, sed catholicis sustinere quod non sunt. Sicut de Juda traditore 
suo Dominus dixit, quod bonum fuerat homini illi non nasci[84]. Inde enim 
ait illi, quia tuum nasci illi malum erat qui tradidit, nobis bonum, ad 
quos salus ex traditione pervenit.
        XII.[85]
Cum apparuissent angeli in terra, clamaverunt: Gloria in excelsis Deo[86]. 
Si Pater et Filius et Spiritus sanctus in excelsis est, bene dicimus, Gloria 
Patri et Filio et Spiritui sancto; nec possumus Patri sine Filio gloriam 
honoremque dare, cum
______________________________________________________________________
ipse in Evangelio jubeat, Ut omnes sic honorificent Filium, sicut honorificant 
Patrem[87]. Et Apostolus dicit, quod nemo honorat Dominum Jesum, nisi in 
Spiritu sancto[88].
        XIII.[89]
De divinitate Spiritus sancti, quem nec factum legimus, nec genitum, nec 
creatum, Apostolus ait: Deus, qui operatur omnia in omnibus[90]. Et eodem 
loco: Omnia autem haec operatur unus atque idem Spiritus, dividens singulis 
prout vult[91]. Et Petrus in Actibus apostolorum: Quid convenit, inquit, 
inter vos mentiri Spiritui sancto[92]? Et post, Non es mentitus hominibus, 
sed Deo. Item alio loco: Nescitis quia templum Dei estis, et Spiritus
______________________________________________________________________
Dei habitat in vobis[93]. Et alibi: Si quis Spiritum Christi non habet, 
hic non est ejus[94].
        XIV.[95]
Et si multa sunt dona: omnia tamen haec operatur unus atque idem Spiritus, 
dividens singulis prout vult[96]. Non in paucioribus minor, nec in majoribus 
amplior; per quem etiam si alius alio minus accipit, intelligat donum potius 
posse minui quam donantem
        XV.[97]
Quia posueram de Evangelio: Data est mihi omnis
______________________________________________________________________
potestas in coelo et in terra[98], ut potestatem illam, quam sibi dicebat 
datam, semper in natura divinitatis suae salvam fuisse monstrarem, commemoravi 
apostolicum illud quod de Filio dictum est: Cum tradiderit regnum Deo Patri[99], 
cum utique Pater nullo tempore sine regno esse potuerit: nec ideo Patrem, 
qui potestatem Filio dedit esse majorem, cum et ipse Filius regnum Patri 
traditurus esse dicatur. Ubi enim quis beneficio aliquid confert, jure 
censetur major accipiente qui donat. In divinitatem autem, ex qua quod 
ineffabiliter filio datur non est gratia, sed natura, restat dantis et 
accipientis aequalitas.
        XVI.[100]
______________________________________________________________________
Cum autem subjecta fuerint illi omnia, tunc etiam ipse Filius subjectus 
erit illi qui sibi subjecit omnia, ut sit Deus omnia in omnibus[101]. Istud 
Apostolus ab octavi psalmi posuit exemplo. Sic namque scriptum est: Minorasti 
eum paulo minus ab angelis; omnia subjecisti sub pedibus ejus[102]. Ergo 
ejus pedibus omnia subdit, quem paulo minus ab angelis minoravit. Nec mirum 
est, ut in ea creatura Patre dicatur minor, in qua ei etiam beatitudo angelica 
exstitit major.
        XVII.[103]
Ille solus hominis statum, etc., ut in epistola 2[104], usque ad quam susceperat, 
in inferna descendere.
        XVIII.[105]
______________________________________________________________________
Apostolus Paulus ad Galatas, personae inseparabilitatem designans, ipsum 
dicit natum de muliere quem misit Deus Filium suum; sicut alio loco, Primus, 
inquit, homo de terra terrenus, secundus de coelo coelestis[106]; cum unus 
idemque mediator, de coelo Deus, homo de terra sit; qui de utero Virginis 
editus, ante quam coelos ascenderet, coelestis congrue dictus est; quia 
celsitudini substantiae coelestis immixtus, coeli Dominus factus est.
        AD CORINTHIOS SECUNDAE.
 I. Ut non possent intendere filii Israel in faciem
Moysi, propter gloriam vultus ejus. 
______________________________________________________________________
          II.
          Item de eodem. III. Quoniam dum sumus in corpore, peregrinamur 
a Domino, etc. IV. Quoniam quidem Deus est in Christo, mundum reconcilians 
sibi. V. Audivit arcana verba quae non licet homini loqui.
        I.[107]
Videamus comparatam Moysi et multo praecellentem, eam quae nostri est gratiam 
redemptoris. Nam ut nova paululum veteribus conferamus, ille ad hunc populum 
venit velata facie, iste operta divinitate, ille sublimitate cornutus, 
iste humilitate mansuetus; illius vultus radiis et decore luminosus, istius 
sputis
______________________________________________________________________
et caede foedandus: illius humanam faciem conservus videre non meruit, 
istius divinam leprosus aspexit.
        II.[108]
Cum caro[109], necdum mortis fornacibus defaecata, aggravet sensum multa 
cogitantem, et impediat visum pauca cernentem, interlucet tamen in aliquibus 
gestis dignitas futurorum, et secretorum immortalium splendor etiam mortalibus 
oculis rara revelatione subradiat. Sed hoc illis tantum, quos sola caro, 
non etiam carnalitas tenet, et cordibus mundos mundana cohabitatione non 
polluit. Sicut praestabatur quondam vati legifero coeleste colloquium; 
et eo usque divinae gloriae quodam intuitu donabatur, donec quiddam in 
levi fronte cornutum, non asperitas
______________________________________________________________________
videretur produxisse, sed claritas.
        III.(Ex sermone de symbolo.
Legimus quodam loco, quod dum sumus in corpore peregrinamur a Domino[110]. 
Quidquid enim nobis de coelestibus mysteriis traditur, quamlibet indubitabili 
veritate subsistat, credere debemus, quia videre non possumus. Nam in isto 
saeculo, nostrum nosse tantummodo credere est. Beati enim mundo corde, 
quoniam ipsi Deum[111]; non dixit vident, sed videbunt. Unde qui in praesentibus 
habuerit fidem, ipse in futuris accipiet contemplationem.
        IV.[112]
______________________________________________________________________
Intelligit Apostolus ac definit, etc., ut in epistola 2[113], usque ad 
parentali chirographo sustineret.
        V[114]
Insonuit Pauli apostoli auribus, quod non licet homini loqui[115], quodque 
ille permitteretur dicere, si nos mereremur audire. Si enim in modico fideles 
non fuistis, quod majus est quis credet vobis[116]?
        AD GALATAS.
 I. Mediator autem unius non est, Deus autem unus est.
 II. Misit Deus Filium suum, factum ex muliere.
 III. Item de eodem.
 IV. Mihi autem absit gloriari, nisi in cruce Domini
nostri Jesu Christi. 
        I.Ex libris Contra Phantasma.)
______________________________________________________________________
Hoc remedium Apostolus dicit dispositum, etc., ut in epistola 2[117], usque 
ad unum reddidit ex utrisque.
        II.[118]
Adsit nunc sermoni nostro Emmanuel, etc., ut in epistola 2[119], usque 
ad hic et Dei filius et hominis erit.
        III.[120]
Apostolus dicit, Postquam vero venit[121], etc.,
______________________________________________________________________
ut in epistola 28[122], usque ad, in corpore coepisse, de matre est.
        IV.[123]
Sicut enim Judaeorum lex, ita gentium gloria, gratia est. Et ideo apostolus 
Paulus ad unam partem dicit, Non bona gloriatio vestra[124], ad aliam vero, 
Mihi autem absit gloriari, nisi in cruce Domini nostri Jesu Christi[125].
        AD EPHESIOS.
        IV. Quia membra sumus corporis ejus, de carne ejus I. In quo signati 
estis in die redemptionis vestrae. II. Unus Dominus, una fides, unum baptisma. 
III. Qui descendit, ipse est et qui ascendit super omnes coelos.
______________________________________________________________________
et de ossibus ejus. V. Et erunt duo in carne una, etc.
        I.[126]
Unum nomen est Trinitatis. Neque enim est aliud nomen ut in Actibus apostolorum 
legimus, in quo oporteat nos salvos fieri[127]. Si sequestrato Filio, de 
solo istud nomine Patris creditur, dicendus est non salvare salvator; rursusque 
si Patre secluso, id solius redemptoris nomine acquirimur, cessavit ab 
hac redemptione Pater, de quo scriptum est, quod redemptionem miserit populo 
suo[128]; cum et de Spiritu sancto Apostolus dicat: In quo signati estis 
in die redemptionis vestrae[129].
        II.[130]
______________________________________________________________________
Ubi plurale aliquid in divinitate subresonat, non dualitas videtur intelligenda, 
sed Trinitas, sicut in ipso Sodomiticae urbis refertur exitio. Apparuit, 
inquit, Dominus Abrahae sedenti in ostio tabernaculi, in ipso fervore diei; 
cumque levasset oculos, apparuerunt ei tres viri; quos cum vidisset cucurrit 
in occursum eorum, et adoravit in terram, et dixit: Domine, si inveni gratiam 
in oculis tuis, ne transeas servum tuum[131]. Certe non in aliquo horum 
trium, aut cultior habitus, aut eminentior forma praestabat. Et tamen Abraham, 
sacramentum indivisae Trinitatis intelligens, uno nomine tres precatur, 
quia trina in unitate persona, et una est in Trinitate substantia; de qua 
et Apostolus dicit:
______________________________________________________________________
Unus Dominus, una fides, unum baptisma[132]. Quis praesumat contra vas 
electionis unitatem istam pluralitate confundere? Noverat namque cum Patre 
vel Filio dominari Spiritum sanctum, cui quasi domum corpora nostra sacrabat 
dicens: Nescitis quia templum Dei estis, et Spiritus Dei habitat in vobis[133]? 
Quo unquam magis testimonio Deus probabitur Spiritus sanctus, quam quod 
habitaculum ipsius sumus, et Deus habitat in nobis? Sed jam dudum hujusmodi 
credulitatem divinae vocationi Paulus debebat. Si quippe in apostolorum 
Actibus scribitur Deservientibus autem illis et jejunantibus, dixit Spiritus 
sanctus, Segregate mihi Paulum et Barnabam ad opus ad quod vocavi eos[134]. 
Non ex superioris
______________________________________________________________________
praecepto, sed spontanea est, ut opinor, ista vocatio. Sibi sequestrari 
praecipit, sibi dicit assumi. Deus est sine ambiguo qui inspirat, eligit 
vel mittit apostolos. Et tamen idem sanctus Paulus, cum distincte aliquoties 
Patrem, Filium vel Spiritum sanctum Dominum esse doceat, fidei culmen ea 
qua supra dixi definitione consummat: Unus Dominus, una fides, unum baptisma[135]. 
Sic ergo non possumus duos Deos, sicut nec duas fides, nec duo baptismata 
dicere. Deos nominare gentilitas appetit, crebro se lavacro a peccatis 
ablui Judaeus credit, fides plurali numero quasi multas dici veritas prohibet, 
nec Latinitas sinit. Unus Dominus est, non dividimus; una fides, non scindimus; 
unum baptisma, non iteramus. Cui honorem suum etiam in Bonosiacorum
______________________________________________________________________
aliorumque receptione servantes, si se in nomine Patris et Filii et Spiritus 
sancti baptizatos esse respondeant, quod bene confessi sunt, servando recipimus; 
quod perperam crediderant, benedicendo sanamus; et quod minus fuerat nominatione 
praemissa, suppletur credulitate firmata.
        III.[136]
Psalmus dicit: A summo coeli egressio ejus, et recursus ejus usque ad summum 
ejus[137]. Nemo porro recurrit, nisi quo fuit; sed ascendente Christo, 
Filius hominis recurrit in coelum, qui erat prius in coelo. Sic etiam sanctus 
Paulus exponens ait: Ascendens in altum captivam duxit captivitatem, dedit 
dona hominibus[138]. Et paulo post:
______________________________________________________________________
Qui descendit, inquit, ipse est et qui ascendit super omnes coelos, ut 
impleret omnia. Cumque per omnem eloquii sui locum Deum venisse praedicet, 
hominem redisse concludens, hic tamen ipsum dicit ascendere qui descendit; 
quia in Christo Deus et homo; non alter, sed ipse; non duo ex diversis, 
sed idem ex utroque mediator. Gemina quidem substantia, sed una forma est.
        IV.[139]
Apostolus[140]somno Adae dominicam mortem coaptans, in ipso mundi principio 
aedificationem mulieris de costa dormientis viri, nascentis ecclesiae dicit 
signasse compagem. Namque cum formato de terra homini, si lecta recolimus, 
conjux
______________________________________________________________________
deesset, et quanquam inexperti, tamen solatii contubernium rudis animus 
flagitaret, ligatur Adam sensu, solvitur somno, celebratoque hujus similitudinis 
sacramento, tam pressum novi soporis pondus incubuit, ut merito mortem 
significasse ex ipso immobili atque insensibili quiete videatur. Taliter 
autem jacenti detrahitur una costarum, atque inde formata muliere, reviviscenti 
admodum viro, pro dispendio membri, repensantur lucra conjugii. Ecce et 
hic hodie Adam novum, culpas veteres sanaturum, oppressum somno impactae 
crucis suscipit quies. Nunc videndum est quid sit, quod de solo ejus latere 
Ecclesia formari dicitur, cum totus ipse homo pro Ecclesiae salute moriatur. 
Refert Joannes evangelista
[141]quomodo crucifixo Domino cum duobus latronibus, scilicet sexta sabbati 
circa vesperam, uti ne pendentium corpora feriata diei solemnitas inveniret, 
fractis pro acceleranda morte latronum cruribus, cum jam exspirasse Dominum 
cognovissent, adverterunt a supplicii similitudine temperandum; quia etiam 
si prematur veritas inimicorum conjuratione, non frangitur: maxime cum 
et de Agni esset immolatione praedictum, Os non confringetis ex eo[142]. 
Et tamen hic circa Dominum, sic quoque quod non fuit necessarium fieri 
pro exitio, pro sacramento perfectum est. Unus namque de militibus arrepto 
missili, ut sermonem ipsum ponam, latus ejus aperuit[143]. Ergo non rupit, 
non transfodit, non jugulavit ad ultimum,
______________________________________________________________________
sed inquit, aperuit; ut patentis plagae portam vitalem, non tam vestigium 
vulneris, quam salutis esse intelligamus ingressum. Nam et arcam illam[144]cujus 
claustro tutus Noe tumentes saeculi fluctus mortemque bacchantem, impune 
solus cunctis pereuntibus enatavit, ostium quo vel ad salutem ingressus, 
vel regressus ad lucem est, in latere legimus habuisse. Agnosco igitur 
et hodie in Domino, qui surgit per crucem[145]in requiem suam, ipse et 
arca, id est caro, sanctificationis suae: agnosco, inquam, in latere arcae 
istius aditum nostrum. Videamus primum quid inde procedit, advertamus postea 
quomodo ibi Christianus introiit. Patefacto ergo latere Domini, processit 
ubertim manantibus rivis aqua vel sanguis. Quid admirabilius tali facto?
______________________________________________________________________
quid lucidius indicio? quid mysterio plenius? Certum est quidem quod doluit 
Christus, quod interiit certum; sed servat in eo dignitatem suam etiam 
veritas mortis. Quae conditio unquam humani corporis habuit aquae vel sanguinis 
fluxum? Esto, quod tamen vix consuetudinis ratione permittitur, ut continuerit 
cruorem suum caro defuncta; ubi latuit viventis aquae fonticulus in corpore 
morientis? Uude procedit duplex rivus arentem mundum fecundaturus, purus 
laticis, pretiosus cruoris? Unde sancti fluminis unda prorumpit, sola restinguendis 
gehennae satisfactura vaporibus? Ecce videtis de latere Adam nostri conjugem 
suam strui. Ecce sponsam victuro, dum moritur, praeparari. Ecce dormienti 
praecipi quod laetificet vigilaturum; omnis autem Ecclesia duo sunt
genera hominum. Unum est, quod fideli morte, aliud quod sublimi passione 
salvatur; unum quod pro Christo occubuit, aliud quod Christo vixit. Nos 
ergo excipiamus aquam de latere Domini, martyres sanguinem. Illos pretiosa 
sanguinis purpura vestiat, nos nivea baptismatis unda respergat.
        V.[146]
Consultus in Evangelio Dominus, quid de vinculi matrimonialis soliditate 
decerneret, Non sunt, inquit, jam duo, sed una caro. Propter quod dico 
vobis, Quod Deus junxit, homo non separet[147]. Ecce quod ait Apostolus 
de conjugio, Sacramentum hoc magnum; ego autem dico vobis, in Christo et 
in Ecclesia
______________________________________________________________________
[148]. Nascitur nempe ab humilitate exempli altitudo mysterii. Si ex duobus 
dicitur unum facere copula corporalis, quare totam Trinitatem non solidaverit 
una substantia? aut cum dicamus, in terrenis separari non licere quod Deus 
junxit per concordiam, quanto periculo in supernis separari velimus quod 
Deus junctus est per naturam? Jam ut illud taceam quod scriptum est, quod 
multitudinis credentium erat anima una, et cor unum[149]: quorum singula 
corda unum cor reddebat unanimitas, sicut proprias in Trinitate personas 
solidat et exunat aequalitas.
        AP PHILIPPENSES.
 I. Qui cum in forma Dei esset, semetipsum exinanivit. 
______________________________________________________________________
          II.
          Factus obediens usque ad mortem. III. Propter quod Deus illum 
exaltavit, et donavit illi nomen quod est super omne nomen. IV. Ut in nomine 
Jesu omne genu flectatur. V. Et omnis lingua confiteatur quia Dominus Jesus 
in gloria est Dei Patris. VI. Item de eodem.
        I.[150]
Cum in forma Dei esset, semetipsum exinanivit formam servi accipiens, et 
humiliavit semetipsum usque ad mortem, mortem autem crucis[151]. Verus 
Deus est qui dignatur inclinari; verus homo est, qui potuit mori. Propter 
quod, inquit, et Deus
______________________________________________________________________
pater exaltavit illum, et donavit illi nomen quod est super omne nomen. 
Inter eum qui dat, et eum qui accipit honorem, trium est omne nomen. Imum 
est homo, medium angelus, summum Deus. Hoc nomen donavit quod super omne 
nomen est, non ei quem genuit, sed illi quem misit, qui factus est obediens 
usque ad mortem. Aut quid novum est, credi in eo formam servi, qui nec 
maledicti opprobria ferre despexit? Apostolo protestante, eum qui non noverat 
peccatum, pro nobis maledictum fecit[152]. Quia scriptum est, inquit, Maledictus 
omnis qui pendet in ligno[153]. Propter quod exaltatus est, ut in nomine 
Jesu, omne, id est non solum hominis, verum etiam angeli, genu flectatur: 
ei scilicet qui secundum ejusdem Apostoli dictum, propter vos
______________________________________________________________________
pauper factus est cum dives esset[154], dives ab aeternitate, pauper ex 
ventre; dives in coelis, pauper in pannis.
        II.[155]
Non per hoc minuit aequalitatem Filii Dei, quod filius hominis obedivit. 
Quomodo enim non obediret Patri, qui subditus erat matri? dicente evangelista 
de parentibus ejus: Et venit Nazareth, et erat subditus illis[156]. Sic 
enim factus est, dicente Apostolo, obediens usque ad mortem[157], sicut 
ipse Dominus dixit, Tristis est anima mea usque ad mortem[158].
        III.[159]
______________________________________________________________________
An forte solus Pater dicendus est Dominus? In Evangelio Christus discipulis 
ait: Vocatis me Magistrum et Dominum, bene dicitis; sum enim[160]. Et Apostolus 
ait[161], quod post mortem Christi, mortem autem crucis, exaltaverit eum 
Pater, et dederit ei nomen, ut in nomine Jesu omne genu flectatur, coelestium, 
terrestrium et infernorum, id est adoret, dicente alibi ipso Domino, Dominum 
Deum tuum adorabis, et illi soli servies[162].
        IV.(Ex sermone de Pentecoste.
Crux illa in qua vita pendente mors periit, sicut
______________________________________________________________________
in passione evangelista Joannes enarrat[163], quia multiplicem capere non 
potuit, triplicis linguae pagina fuit: ut a toto mundo incunctabiliter 
crederetur, quod Hebraicis litteris, nec non Latinis Graecisque conscriptum, 
quasi in ore trium testium firmaretur; ac deinceps omnis lingua confiteatur 
quia Dominus Jesus in gloria est Dei Patris[164], id est in una cum Patre. 
Quod quamlibet aliquorum intentio negare persistat, et si non omnium sermo, 
certe omnis lingua proclamat.
        V.[165]
Dixi cum Patre Filio aequalem gloriam honoremque nos dicere: quia legimus, 
Ut omnis lingua confiteatur quod Dominus Jesus Christus in gloria est Dei 
Patris
______________________________________________________________________
[166]. Si tantummodo dixisset in Dei, forte putaretur, esto in Dei, certe 
minoris; at cum in Patris gloria, quid inaequale? quid exiguum? quid divisum? 
Non enim in angelica vel humana, sed in gloria est Dei Patris. Alias autem, 
nisi aequalis gloria ista credatur, contra ipsius Domini jussionem[167], 
non omnes sic honorificabunt Filium, sicut honorificant Patrem. Nulla enim 
ratione sic honorari poterit major ut minor. Sed quicunque non sic honorificaverit 
Filium sicut honorificat Patrem, quidquid gloriae dempserit, contumeliae 
deputavit.
        VI.[168]
Iste sit ille, quam dulcis, tam terribilis locus, in
______________________________________________________________________
     168: (Ex sermone in dedicatione ecclesiae archangeli 
     Michaelis.)
quo Jacob[169]cernens Dominum scalis innixum, perque eas ascendentes descendentesque 
angelos videns, domum Divinitatis intelligit: ubi parato mysteriis lapide 
caput effultus, futurorum causis aptavit unguentum: sive cum passuri Mediatoris 
pendulum crinem, justificatae peccatricis obsequio, fragrantis alabastri 
unda perfudit: ut quod lapidibus vivis in spiritualem fabricam congruenter 
necessarium flueret, ex irriguo angularis lapidis fonte manaret, sicque 
Abrahae filii per lavacrum ex lapidibus suscitati, ut ariditatem contagii 
naturalis evadant, odoriferi chrismatis munere gratia fecundante pinguescerent. 
Istud Jacob sopitus vidit in spiritu, expergefactus gessit in signo. Cum 
nobis inde oratio
______________________________________________________________________
consecrantis inclamat, nobis ibi somnium dormientis invigilat. Scalae vero 
quas vidit, gradus sunt supplicationis humanae, quibus quisque pro viribus 
in divinas aures precum qualitate mittatur. Ascendunt autem per eas angeli, 
cum vota nostra in coelum porrigunt: descendunt, cum de coelis obtenta 
transmittunt. Assistunt hi precibus nostris, non pennarum flatu, sed donorum 
spiritu, quorum volasse voluisse est. Interque hos sibi vindicat Michael 
princeps principem locum, quem Daniel (X, 13) ille sublimis vir desideriorum, 
visionum potens, dissolutor aenigmatum, expositor figurarum, hebdomadae 
triplicis fervente jejunio, parum fuit ut haberet visibilem, nisi acciperet 
adjutorem. Quocirca etiam hic Michael noster, sinceritate voti, jocunditate 
loci, devotione
populi, provocatus adstat, conferendo magna, maxima obtinendo, conspectum 
Divinitatis quo semper illustratur, huc attrahat. Ad quem, quia multis 
Scripturarum locis agnovimus, subvehentibus angelis, sive quod pium poscitur, 
sive quod rectum geritur pervenire, acceptabilium operum salubriumque votorum 
prospiciamus in studio beatitudinem, qui providimus in archangelo portitorem.
        AD COLOSSENSES.
I. Qui est principium primogenitus ex mortuis. 
        I.[170]
Fit Christus in hodierna festivitate non unigenitus, sed, sicut Apostolus 
dicit, primogenitus ex mortuis
______________________________________________________________________
[171]. Video tamen posse aliquos hic moveri cur Christus primogenitus ex 
mortuis nominetur, cum factum sit, sicut plerumque nos sacer coelestium 
lectionum cursus instruxit, ut aliquos mortuorum, etiam sanctorum intercessione 
redivivos, laxatis naturae vinculis, lux secunda susciperet. Quod admirabiliter 
quoque ac triumphaliter ipse Dominus fecerat[172], cum prohibitis prius 
duobus spiritibus de inferno, corporibus de sepulcro, Lazarum novissime 
suscitans, jussione tertia, die quarta, non de fauce, sed quodammodo de 
ventre mortis, vinctas funere, putredine relaxatas, fetentes tempore, jussione 
viventes retraxit exsequias. Sed quicunque sic temporaliter resurrexerunt, 
ut deinceps morerentur,
______________________________________________________________________
hos mortuorum primitias, id est primogenitos ex mortuis, quod de solo Christo 
dictum est, appellare non possumus. Siquidem isti de morte cum mortis vinculis 
revertentes, nec sub remedio, sed adhuc sub chirographo, non sunt a conditione 
liberi, sed pro opportunitate laxati. Christus autem resurgens, ut Apostolus 
ait, jam non moritur, mors ei ultra non dominabitur[173]. Ergo hactenus 
ipse solus est, qui non moriturus resurrexerit; hoc etiam suis postmodum 
largiturus, cum eos a morte perpetuo victuros resuscitabit. Quocirca illa 
jam secunda laetitia erit, qua fideles resurgent. Caeterum primum resurgendi 
gaudium primogenito ex mortuis jure debetur.
        AD THESSALONICENSES PRIMAE.
______________________________________________________________________
 I. Quoniam ipse Dominus in jussu et in voce archangeli,
et in tuba Dei, etc.
 II. Rapiemur in nubibus obviam Christo in aera.
 III. Item de eodem. 
        I.[174]
Vas electionis gentium doctor, in quo adhuc mortali homine angelicus sermo 
vivebat, cum resurrectionem mortuorum non mortuo sermone describeret, Dominumque 
nostrum in jussu, id est cum imperio, et in voce archangeli adfore, quasi 
cum praeconis terrorem monstraret, tum deinde, inquit, etiam nos rapiemur 
in nubes obviam Christo in aera[175]. Tunc erit possibile quod modo arduum.
______________________________________________________________________
Quod nunc in Christo veritas divinitatis, tunc in nobis poterit similitudo. 
Tunc etiam nostris aere pedibus subjugato, levibus elementis defaecatorum 
corporum membra ponemus: si tamen veniente eodem rege nostro, non in praeteritum 
timida differendi conscientia retrahat, sed fida securitas ad percipiendam 
citius dignitatem gloriae coelestis occurrat.
        II.[176]
Praeparare in occursum Dei tui Israel[177]. Dicit quidem Paulus apostolus, 
ubi Redemptoris[178]describit adventum, qualiter rapiemur ad nubes obviam 
Christo in aera. Hic tamen puto occursum istum ad alium pertinere. Nam
______________________________________________________________________
et hic viventes quasi occurrimus Deo, si praeceptum quod porrigitur amplectimur: 
et quia paratus est ille ad ignoscendum, occurrat ei correctio ad poenitendum. 
Sed et quicunque propter amorem aeternae vitae, non solum ab illicitis 
abstinet, verum etiam a licitis se coercet, sponte occurrisse judicandus 
est. Nam, ut exempli gratia unum quodcunque dicamus, adulterio generaliter 
interdicto, simplex conjugium lege permittitur; cui tamen virginitatis 
nitor sine comparatione praefertur: unde qui dat nuptum virginem suam bene 
facit, et qui non dat melius facit[179]. Hoc ergo de omni debemus observatione 
sentire. Qui male facit, fugit; qui bene, exspectat; qui melius, occurrit.
        III.[180]
______________________________________________________________________
Intelligendum est, quod dicente filio, Nemo ascendet in coelum, nisi qui 
de coelo-descendit[181], divinitatis tantum potestas unde venerat ascensura 
dicatur, non eo modo quo ascensum sanctis vel tribuit idem Dominus, vel 
promisit. Ex quibus Enoch[182]propter meritum translatus a terris, Helias[183]curru 
elatus est coelis. Taceo illum qui[184]in corpore an extra corpus nescio 
Deus scit, in triplicibus supernorum secretis audivit verba quae non licebat 
hominibus eloqui, quia videbat arcana quae non licuerat mortalibus intueri. 
Sed forte parum videtur de ascensu fidelium personalia replicari. Noverat 
videlicet Apostolus
______________________________________________________________________
praemia futurorum, cum sponderet illis ad quos scribebat[185], quod recte 
viventium conversatio jam nunc esset in coelis, quo utique post resurrectionem 
corporis et habitatio servaretur: sicut et Dominus noster discipulis suis 
in Evangelio Joannis insinuat dicens: Vado parare vobis locum. Et si abiero, 
et paravero vobis locum, iterum venio, et accerso vos ad me, ut ubi ego 
sum et vos sitis[186]. Juxta quam promissionem sancti in coelo futuri sunt. 
Nunquid sine ascensu celsitudinem regni coelestis intrabunt? Et quomodo 
Nemo ascendet in coelum, nisi qui de coelo descendit[187]? Sed quia incommutabilis 
veritas, tam de se falli cum protestatur, quam de nobis fallere non potest 
cum pollicetur; quamlibet illic cum illo futuri
______________________________________________________________________
sint qui fuerint glorificandi, ille solus ascendit qui levari alterius 
ope non indiget. Cui cum voluit solide substratus est aeris gradus. Cujus 
quo venerat revertentis, de superno vigore vibratum, de terrestri substantia 
corpulentum, viae famulata pendenti sustinuit aura vestigium. Praeter hunc 
ergo solum, cui, ut saepe jam dixi, per duplicem generationem suppetiit 
haec potestas, multi in coelo futuri sunt, sed nullus ascendet. Quia ut 
impleatur fidelibus divina promissio, non ascensuris, sed assumendis dabitur 
altitudo. Quod praevidebat Apostolus[188], cum sociandos nos Domino, et 
apud ipsum semper futurus, per nubem rapiendos in aera praemoneret. Porro 
intelligi promptum est, quod alieno subvectus arbitrio non graditur propria 
libertatis
______________________________________________________________________
sponte qui rapitur. Nec semper invitos rapi rearis: frequenter raptos suos 
monstrat et gratia. Siquidem teste Evangelio[189], et Pater trahit qui 
ad Filium veniunt, et a violentis rapitur regnum coeleste[190]. Quae sic 
rapina desiderii sui sancti efficit compotem, ut Dei cui hoc violenter 
eripitur, magis provocet largitatem.
        AD TIMOTHEUM PRIMAE.
 I. Unus mediator Dei et hominum, homo Christus
Jesus.
 II. Si quis episcopatum desiderat, bonum opus desiderat, etc.
 III. Cum enim luxuriatae fuerint in Christo, nubere
volunt, etc.
______________________________________________________________________
 IV. Nihil intulimus in hunc mundum, etc.
        I.[191]
In Christo Deus et homo, non alter, sed ipse: non duo ex diversis, sed 
unus ex utroque mediator. Gemina quidem substantia, sed una persona est. 
Quam soliditatem si quis scindere dualitate praesumat, primum est quod 
publice contra Apostoli sententiam profitetur, dicentem: Unus mediator 
Dei et hominum Christus Jesus[192]. Deinde eligat necesse est de duobus, 
id est divina humanaque, quam naturam mediationis hujus velit mysteria 
suscepisse. Si solus Deus mediator, non est alius apud quem intercedat: 
si solus homo, non est qui reconciliare
______________________________________________________________________
praevaleat. Junge porro ut sit[193]Deus in Christo, et est mundum reconcilians 
sibi. Ipse videlicet penes quem agendum est, ipse qui agat: sic idem missus, 
et idem regressus; sicut ipse judicatus, et ipse judicaturus.
        II.[194]
Superest nunc, ut lectionis hujus semper meminerit, quae peculiariter ei 
nunc lecta est, inclamante Apostolo, acclamante populo, conclamante judicio, 
Si quis episcopatum desiderat, bonum opus desiderat[195]. Solent autem 
plerique propriae ambitionis incendium dicti hujus apostolici quasi refrigerio 
temperare, quod jam et libertate permissa res boni operis concupiscatur. 
Sed statim cessaret
______________________________________________________________________
tale desiderium, si sequentia tractarentur. Oportet, inquit, hujusmodi 
irreprehensibilem esse[196]. Hic secum rogo crescens ambitus et animosa 
honorum vota decertent: hic permissam sibi desiderii securitatem merita 
semetipsa scrutata considerent; si ab omni interdictae reprehensionis naevo 
candida divinae imaginis integritas custoditur; si quandocunque mentis 
impetus moderationis limitem non excessit; si quibuscunque indigentibus 
superfluum quispiam manus non tenuit; si nunquam sermonis petulantia honestatem 
silentii salubrioris irrupit; si[197]calentem diei ferventis iracundiam 
limes occidui solis absolvit; si nunquam corde duplici diversum sonantis 
cogitantisque aliud verba quam vota moliuntur; si ad ultimum digna observantiae
______________________________________________________________________
cura, ut de juramentis taceam, vel perjuria formidantur. Non quod ab his 
omnibus liberi esse omnes possimus, sed quod periculosum sit unumquemque 
merita sua non recolere, et quod solis irreprehensibilibus debetur, ambire. 
Jam quid de illis dicatur, quos pretiositatem gratiae pretii vilitate mercantes, 
usque ad jacturam pecuniae verecundiae jactura producit? Quorum acclamationibus 
militant conducta mendacia, quorum prurientes scalpentibus praeconiis aures 
mercenarius clamor inflammat; quique non reminiscentes Simonem Magum[198]divini 
muneris dispensationem pretio voluisse mercari, cum pecunia sua non in 
sacerdotium, sed in interitum deputantur. Libere ergo haec coram ambitu 
electo compulsoque detester: placere Deo penitus
______________________________________________________________________
nequit, qui usque ad sui electionem sibi ipse placuerit. Quin potius de 
innocentum antistitum labore dicamus. Neque enim levis est administraturi 
causa pontificis, quem manet dupliciter, sermo ut populi magistrum, actus 
ut Christi discipulum: qui plebem non minus pietate quam severitate recturus 
est. Quem timere convenit dispendiis suis, quem communicare non convenit 
criminibus alienis. Qui alium onerat se contestante, qui damnum patitur 
alio pereunte. Quando audit, non turpis lucri cupidum, temperaturus est 
ut sit cupidus, et quidem lucri, nec tamen turpis: id est, ut studeat commissa 
sibi talenta assiduae praedicationis sermonibus expolire, et acquisita 
multiplicataque gregis sui salute geminare.
Jubetur esse ornatus; nec istud corporaliter accipiendum est. Episcopum 
cui injuncta merito ornamenta suppeditent, non comit pompa, sed gratia. 
Sic itaque sacerdotalis locus, arctam illam et contribulatam Evangelii 
semitam tenens, perque angustias ejus post se etiam populum trahens, sinistram 
fugiens, dexteram non praesumens, periculosum ex utraque parte lubricum 
pertimescat, et sermonis apostolici libram aequalitate considerationis 
appendens, si districtus esse voluerit, legat non percussorem; si humanus, 
non vinolentum; si sobrius, non avarum; si subditus, non abjectum; si servus, 
non elatum; si misericors, non remissum; si terribilis, non cruentum; si 
domum suam bene regentem, utique ordinantem omnia, negligentem nulla, acquirentem
multa, plurima dispensantem. Ergo et huic ex administratae domus probato 
rectoque judicio, super evangelici illius nummularii mensam pecunia multa 
committitur, quae multiplicato reddenda compendio vos eritis.
        III.[199]
Fateor in necessitate positis, etc., ut in epistola 4[200], usque ad in 
carne non vicerat conjugatos.
        IV.[201]
Age nunc, in quantum potest fieri, videamus quae nostra quaeve aliena sint. 
Ait Paulus apostolus: Nihil intulimus in hunc mundum, sed nec auferre possumus[202]. 
Et quid nostrum dici potest,
______________________________________________________________________
quod non intulimus, quodque non relaturi sumus? Nudus, inquit Job, exivi 
de utero matris meae, nudus revertar in terram[203]. Patet quam infidelis 
sit usus divitiarum, qui nos nec in principio nostro, nec in fine comitatur. 
Quid aurum et argentum avare multiplicas? quid tuum dicis, ad quod nudus 
venisti? Mundi est facultas quam tuam, communis est quam propriam putas. 
Via itineris cujuscunque quam gradimur, breviter dici nostra potest, dum 
a nobis ambulatur: nobis vero praetergressis, illorum est qui sequuntur. 
Quomodo potest nostra esse facultas caduca atque terrena, si non pascat 
egenum, cum possit pascere violentum? Quomodo nostrum est, in quo nec capiendo 
innoxii, nec continendo justi, nec possidendo certi, nec conservando securi 
sumus? Et
______________________________________________________________________
quam pro certo tenemus, nos nudos in terram venisse, tam certo sciamus, 
de terrestribus nos auferre nihil posse. Apostolus se recolit nihil intulisse, 
nihil ablaturum esse. Job fatetur nudum se natum, nudumque moriturum. Salomon 
omnibus parem clamat interitum et similem exitum. Quantumlibet ambitione 
velit quisque discerni, principio et fine conjungitur. Nam quod dixit, 
Unus introitus omnibus ad vitam, et par egressus ad mortem[204], non meritorum 
aequalitatem, sed aequalem docuit conditionem. Unde si apparet, ut opinor, 
nec infida fidelium, nec peritura esse salvorum, quae sint nostra paululum 
discernamus. Ecce, ut supra dixi, cum in hunc mundum venientes nihil terrenae 
facultatis inferimus,
______________________________________________________________________
animam tamen arbitrii compotem capacemque rationis, ad eligendum bonum, 
si Deus inspiraverit, exhibemus. Cumque processu temporis voluntatis nostrae 
qualitas confirmatur, Dei voluntas est ut bene faciamus, sed nostrum est 
quod fecerimus. An forte dicit aliquis, et hanc ipsam boni actionem potest 
homo insidiante diabolo perdere. Verum est, quod amittere homo bonum proprium 
furante adversario potest. Sed hinc magis nostrum conjici debet, quia non 
violenter aufertur. Non enim taliter perdimus mercedem, qualiter facultatem. 
Quod enim extra nos est, carnalis inimicus rapiendo auferre potest: quod 
vero intra nos, non potest spiritualis nisi insidiando furari. Et ideo, 
si sciret pater familias qua hora fur venit, vigilaret utique, et non sineret 
perfodi
domum suam[205]. Illa ergo est domus nostra, quae, si vigilamus, non potest 
dirui: illa vero prorsus aliena est, quae potest vigilantibus nobis occupari.
        AD TIMOTHEUM SECUNDAE.
 I. In magna autem domo non solum sunt vasa aurea
et argentea, sed et lignea et fictilia. 
        I.[206]
Quomodo si, inquit[207], inferant filii Israel munus in vase mundo in domum 
Domini; legimus in Apostolo, in domo magna non solum argentea vel aurea, 
sed etiam lignea vasa et fictilia[208]reperiri. Quae in ipsa graduum diversitate 
omnia possunt esse usui, etiamsi non sunt aequalia
______________________________________________________________________
dignitati. Cuilibet distantiae nitor opus est. Potest in fictilibus vasculis, 
dummodo munditia non desit, divinae domui munus offerri, si vas ex eadem 
massa fictum, quia peccando ceciderat in contumeliam, poenitendo redeat 
ad honorem. Habemus enim thesaurum istum in vasis fictilibus[209]. Haec 
ergo vascula, ut dixi, poenitentium teneant compunctionem. Porro lignea 
legitimam conjugatorum praeferant simplicitatem: cruore martyris aurea 
rubeant; virginitatis radio argentea perlucescant. Vasorum talium capacitas 
est, quod rationabilis naturae coditi sumus. In haec modo provideat de 
suo quisque quod offerat: pro qualitate munerum fit pretiositas vasculorum. 
Istis credo vasculis Heliseus[210]quondam liquorem olei vivacis infudit, 
quod cum
______________________________________________________________________
flueret irriguum, non effluxit impletum.
        AD HEBRAEOS.
 I. Filius meus es tu, ego hodie genui te.
 II. Minorasti eum paulo minus ab angelis 
 III. Ubi enim testamentum, mors necesse est inter
cedat testatoris.
 IV. Fide obtulit Abraham Isaac, cum tentaretur.
 V. Lapidati sunt, secti sunt. 
        I.[211]
Filius meus es tu, ego hodie genui te[212]Hodie hic aeternitas, etc., ut 
in epistola 28[213]usque ad nomen filii ejus, si nosti.
        II.[214]
______________________________________________________________________
Minorasti eum paulo minus ab angelis[215]. Quod Apostolus de Christo exponit 
dictum, cum in natura divinitatis suae major esse angelis a nemine dubitetur. 
De quo dicit Apostolus ad Titum scribens, ut abnegantes impietatem, et 
saecularia desideria, prudenter et juste et pie vivamus in hoc saeculo, 
exspectantes beatam spem, et adventum gloriae magni Dei et Salvatoris nostri 
Jesu Christi, qui dedit pro nobis semetipsum[216]. De quo alio loco Scriptura 
nostra dicit: Qui est, qui erat, quique venturus est omnipotens[217]. Si 
omnipotens, unde minor? Nam et illud omnipotens dicit jam post resurrectionem 
suam secundum Matthaeum, Data est mihi
______________________________________________________________________
omnis potestas in coelo et in terra[218]. Quod si quis minorem putat accipientem 
eo qui dat, legat et de Christo per Apostolum dici: Cum tradiderit regnum 
Deo et Patri[219]; cum sic non possit esse pater sine regno, quod ei filius 
dicitur esse traditurus, sicut nec filius sine omni potestate quam sibi 
dicit datam in coelo et in terra. De quo S. Paulus ad Colossenses, prohibens 
ne credamus secundum traditionem hominum, secundum elementa hujus mundi, 
et non secundum Christum: Quoniam, inquit, in ipso habitat omnis plenitudo 
divinitatis corporaliter[220].
        III.[221]
______________________________________________________________________
Impleturus Redemptor noster sacramentum carnis assumptae, sicut aeternus 
et piissimus pater, creatis a se redemptisque filiis spem indultae adoptionis 
aperiens, substantiamque nobis coelestem ante diem suae mortis assignans, 
testamentum fecit, quo nos haeredes ab his quae largiebatur instituit, 
humana quidem comparatione, sed non humana necessitate, non amissurus quod 
filiis deputabat, sed habiturus magis filios cum haereditate quam scripserat. 
Testamentum hoc appellamus testamentum novum. In quo exhaeredatis omnibus, 
solus haeres instituitur populus Christianus. Non autem juxta terrenum 
morem haereditas ista dividitur, nec corruptibili distributione in plures 
dispersa tenuatur. Omnes recepit, omnes invitat: nec de portione tenentum 
tollitur
quod aliis nascentibus deputetur. Crescat quantum vult, et multiplicetur 
renascendi cupida filiorum voluntas, omnibus se incontaminatam reservat 
haereditas. Sed istud testamentum novum vetere suppleto ordine suo agitur, 
et totius firmitatis mysteriis celebratur. Quod ipse ineffabilis redemptor 
noster, adhibitis
valde idoneis testibus, discipulis suis, conscripsit traditus, signavit 
passus, aperuit suscitatus. Et quia cuncta rite peracta sunt, merito apostolus 
Paulus dicit: Quod hominis confirmatum testamentum nemo irritum facit, 
aut superordinal[222], id est mutat. Agnoscamus nunc fideliter summam haereditatis 
indeptae. Illud est videlicet quod coenantibus apostolis aeterni libaminis 
ordinem consecravit. Itaque videmus, quod nihil nobis de substantiae plenitudine 
minuit, qui quod pro nobis assumpsit, totum nobis reliquit. Alii haeredibus 
suis sua tribuunt, ille semetipsum, id est carnem vel sanguinem corporis 
sui.
        IV.[223]
______________________________________________________________________
Universis igitur ferte quae sumitis. Quod mensae apposui, mundo transmisi: 
calix quem vos gaudetis gustasse, cunctorum est. Novi et aeterni testamenti 
paucos testes adhibuit, multos haeredes. Nulla tamen sortis conditio admittit 
alienum. Certos quosque recipit coelestis cognitio: populus est quidem 
adoptione, sed unicus.
        V.[224]
Ille quondam patriarcharum maximus pater[225], qui immolandum filium jussus 
offerre, viriliter praesumpsit, nec majestati hominem posse resistere, 
nec pietati praeceptum parricidii convenire. Et tamen, cum mysterii ignoraret 
eventum, altari filium quasi jugulaturus imposuit: unum certissime
______________________________________________________________________
tenens, si hujus hostiae Deo irrevocabilem libuisset tenere sententiam, 
non homicidium, sed sacrificium fore quod obedientia commisisset.
        VI.[226]
Nos magis instruunt isti prophetae, et infirmitatem nostram quasi sub suae 
impatientiae sermonibus consolantur. Illorum porro patientiam testantur 
multiplices in infirmitate virtutes. Quorum ut vel paucissimos, propter 
istum qui dolet justum ab impio devorari, exempli gratia proferamus, probat 
hoc de Jeremia gloriosior in captivitate libertas, neque per ligamen corporis 
licentia vincta sermonis. Probat Esaias, quem ob praeconium veritatis, 
divaricante serra obtusis dentibus, doloribus acutis, saeviens civicus
______________________________________________________________________
furor, quantum ad poenam mortaliter torsit, tantum ad gloriam vitaliter 
occidit. Cumque victore defuncto, victus superstes doleret, per laniatam 
carnem mentem nequivisse lacerari, cum multas membrorum partes quas disjunxerat 
numeraret, plus quam unam fidem invenire non potuit.
[227]Ex dictis Patrum diversis catholicorum. Haec Lugdunensis Florus collegit 
in unum.
______________________________________________________________________