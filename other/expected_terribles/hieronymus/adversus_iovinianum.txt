######################################################################
        IN SEQ. LIBROS ADVERSUS JOVINIANUM ADMONITIO.
Fuit Jovinianus professione monachus, homo, si vitae consuetudinem inspicias, 
luxui deditus ac dissolutus, divitiis abutens male partis, et qui per infamiam 
nominis Epicurus Christianorum meruerit audire: si cultum animi ac doctrinam 
requiras, vulgaris plane, nec eloquens, nec eruditus; sed, quod hujusmodi 
nebulonum ingenium est, procacitate ac superbia nemini postponendus. Ex 
qua urbe fuerit, seu potius ex quo prodierit monasterio, dubia res est; 
jamque exinde a Baronio plerique eum Mediolanensem autumant exstitisse: 
nonnulli cum Purricello Romanum faciunt. Atque horum quidem malim ego sententiae 
accedere, nam et Romae primitus jacta nefariae doctrinae semina, ibique 
virgines aliquot sacras provectae jam aetatis deceptas ab eo, ut nuberent 
viris, S. Augustinus libro de Haeresibus tradit. Ex Syricii quoque epistola 
evincitur, damnatos in Romana synodo ejus asseclas postmodum Mediolanum 
contendisse, aucupaturos sibi animum imperatoris: novos vero atque hospites 
illuc advenisse, declarat Ambrosii synodica epistola ad eumdem Syricium 
sub finem: Cum, inquit, apud magistrum atque doctorem (Romae scilicet, 
atque apud Pontificem) jam dignum praemium retulerint illi (Jovinianistae) 
perfidiae suae, ideo usque huc venerunt, ne superesset locus, in quo non 
damnarentur. Et paulo post, Omnes qui illos viderunt, quasi quaedam contagia 
refugerunt.
          2.
          Cum erumpere in apertam haeresim voluit, quo posset liberius 
pervertere mentes hominum, nuntium monasticae vitae remisisse; et sunt 
qui putent, et Hieronymus videtur indicare, cum illi exprobrat lib. I num. 
40, quod post sordidam tunicam, et nudos pedes, et cibarium panem, et aquae 
potum, ad candidas vestes, et nitidam cutem, ad mulsum et elaboratas carnes, 
ad jura Apitii et Paxami, ad balneas quoque et fricticulas, et popinas 
sese contulerit. Tum libro secundo circa medium: Ante, inquit, nudo eras 
pede; modo non solum calceato, sed et ornato: tunc pexa tunica et nigra 
subucula vestiebaris; nunc lineis et sericis vestibus, et Atrebatum et 
Laodiceae indumentis ornatus incedis. Quin etiam S. Ambrosius in Rescripto 
ad Syricium: Se dolent, inquit, isti (Joviniani asseclae) aliquo tempore 
esse maceratos, et propriam ulciscuntur injuriam quotidianisque conviviis 
usuque luxuriae laborem abstinentiae propulsare desiderant. Ego in utramque 
partem accipi isthaec et disseri posse aio. Si qui monasticam vitam moribus 
inficiatur, illi vale dixisse putandus est, Jovinianus monachus esse destitit: 
contra si professionem vitia non destruunt, monachus continuo fuit. Et 
monachum se quidem impudenter jactabat ipse, quod Hieronymus priori loco 
exagitat, quasi ementitum operibus nomen. Mutatam vero ab eo vestem, sunt 
qui ita dictum intelligant, ut ante perversam praedicationem affectatae 
sordes cum
assumpta mollitie acrius exprobrentur. Fortassis autem sub quo quisque 
voluit indumento monachum poterat profiteri.
          3.
          Jam haeresis ejus capita haec erant: Primum, virgines, viduas, 
et maritas, quae semel in Christo lotae sunt, ejusdem esse meriti, si in 
reliquis vitae operibus non discreparent. Alterum, eos qui vere baptizati 
sunt, a diabolo subverti haud posse. Tertium, nihil distare inter vescentem 
cibis, et jejunantem, si cum gratiarum actione comedat. Postremum, in regno 
coelorum par omnium fore praemium, qui suum baptisma servaverint. Sanctus 
Augustinus duas praeterea, easque ferme exitiosiores blasphemias illi ascribit, 
quarum altera est: Omnia peccata esse paria: altera, Deiparam Virginem 
Jesu matrem non in concipiendo quidem, sed in pariendo fuisse violatam. 
Haec duo Hieronymus fere dissimulat, aut certe peculiari in hisce libris 
responsione non impugnat: quae Erasmi aliorumque post illum ratio est, 
ut inde conficiant, Augustinum Joviniano quaedam immerito attribuisse, 
quae rumore tantum populari jactari de illo temere didicisset. Equidem 
quae scripsit hac de haeresi episcopus Hipponensis, ab aliis se profitetur 
accepisse; nihilo secius falsi aliquid imponi sibi passum, et supra quod 
verum esset, Joviniani errores cumulasse, non puto. Enimvero ridiculum 
de peccatorum aequalitate commentum ex iisdem manat Stoicorum fontibus, 
unde haereticus hauserat, atque ex ea quam impudentissime asserebat, meritorum 
aequalitate quasi necessario fluit: hanc porro Hieronymus totis libris 
redarguit. Alteram de corrupta B. Mariae virginitate in partu, dignissimam 
omnium exsecratione atque odio blasphemiam, ex ipso S. Ambrosii Rescripto 
ad Syricium evincitur ab illo suisque asseclis impie jactatam: Sed, inquit, 
devia perversitatis produntur dicere, Virgo concepit, sed non Virgo generavit: 
quod item confutare persequitur toto illo et sequenti capite. Ad haec Hieronymus 
ipse istud passim contra haereticum urget ac replicat, illibatam permansisse 
et in conceptu et in partu Deiparae integritatem, Christique corpus clausis 
sacri uteri repagulis eodem modo foras prodiisse, quo ad discipulos obseratis 
foribus penetravit. Idem contra Helvidium, et Tertulliani levissimum testimonium 
libro de Carne Christi cap. 32: Cum Apostolus non ex virgine, sed ex muliere 
editum Filium Dei pronuntiavit, agnovit adapertae vulvae nuptialem passionem, 
multis Scripturarum oraculis comprobaverat: idque fortasse in causa est, 
quod satis habuit lectorem ad eum librum amandare, ne eamdem hic telam 
retexeret.
          4.
          Haec igitur Romanis auribus novus Ecclesiarum magister venena 
propinabat, quae ut latius serperent, ausus est etiam editis Commentariolis 
posteris commendare. Ex fragmentis autem illis sane exiguis, quae Hieronymus 
servat sub initium prioris libri, facile colligere est, quam abnorme esset 
opus illud, ineruditum, insulsum, in quo et insani hominis sententiae obscurissimis 
verbis involvebantur, et ipsa stomachum movebat turpissima styli barbaries. 
Nihilominus, ut usuvenire solet cum vitiis frena laxantur, ut Augustini 
verbis utar, tantum valuit in urbe Roma, ut nonnullas etiam sanctimoniales, 
de quorum pudicitia suspicio nulla praecesserat, dejecisse in nuptias diceretur. 
Et virorum etiam sanctorum sanctum coelibatum commemoratione Patrum et 
comparatione frangeret. Demirare autem hominis malitiam malam. Ipse, qui 
virginum meritum aequando pudicitiae conjugali, omnibus uxoris ducendae 
auctor fuerat, uxorem adduci non potuit ut sibi adjungeret. Causam praetexebat 
longe iniquissimam, ne scilicet molestiis nuptiarum impediretur: minime 
vero ut meritum sibi inde aliquod compararet, hoc est, non ut melior esset, 
sed ut liberior. Porro asseclas habuit aliquantos Romanos, ut in Syricii 
Epistola scribitur: de nomine Auxentium, Genialem, Germinatorem, Felicem, 
Plotinum, Martianum, Januarium, et Ingeniosum. His S. Ambrosius epist. 
ad Vercellenses addit Barbationem quemdam et Sarmationem, utique ex his, 
quos cum Mediolanum venisset, suo junxerat satellitio. Verum impendio plures 
illi censuit adhaesisse Hieronymus, cum sub libri secundi finem: Ne glorieris, 
inquit, quod multos discipulos habeas. Filius Dei docuit in Judaea, et 
duodecim tantum illum Apostoli sequebantur: ut autem multi exstiterint, 
testatur Augustinus neminem e sacerdotibus, aut alicujus nominis clericis 
ab illo in errorem trahi potuisse.
          5.
          Insanae haeresi illico Pammachius, notissimus ille Hieronymi 
amicus, Christianorum nobilissimus, et nobilium christianissimus ex adverso 
insurrexit, cumque aliis, ut Syricius loquitur, fidelissimis christianis 
viris, genere optimis, religione praeclaris, sedulo egit apud Pontificem, 
ut subito scriptura horrifica (Joviniani Commentarii) sacerdotali judicio 
detecta divinae legi contraria, spiritali sententia deleretur. Factum id 
intelligas ex serie ipsa rerum ad annum Christi 390, ad quem et laudata 
Syricii referri solet epistola, cum vix toto biennio serpens malum quas 
clanculum potuerat, mentes hominum occupasset. Percussi anathemate haeretici, 
expulsique Roma, statim Mediolanum, quod et supra notatum est, ad imperatorem 
Theodosium contenderunt; siquidem testantur historica eorum temporum monimenta, 
kalendis Septembris superioris anni, illuc imperatorem rediisse cum Romae 
dudum triumphum egisset de Maximo. E vestigio advenerunt cum Syricii litteris 
ad Ambrosium missi ex Urbe presbyteri, Crescens, Leopardus et Alexander, 
sancto ferventes spiritu, quorum opera collecta synodus haereticorum damnationi 
subscripsit, eosque omnium exsecratione damnatos Mediolanensi ex urbe quasi 
profugos repulit. Exinde terras alias pervagatos fuisse extra Italiam, 
sunt qui ex ipso Hieronymo arguant initio libri tertii contra Pelagianos, 
ubi Joviniani sententiam olim Romae, et dudum in Africa condemnatam docet. 
Verum multo credibilius est, Coelestii impeccantiam innui, quam et Jovinianus 
defenderat, non ipsum de nomine Jovinianum, quem, teste Augustino, Africa 
penitus ignoravit. Denique et Imperiali rescripto in haereticum animadversum 
vulgo creditur, exstatque subnexa lex 53, in
Codice Theodosiano, tit. 5 de Haereticis, quam et cl. Gothofredus recensuit, 
et Martianaeus in Carnotensi ms. ad calcem Hieronymiani operis reperit.
        HONORIUS ET THEODOSIUS AUGG. FELICI PR. P.
Jovinianum [Al. Jovianum] sacrilegos agere conventus extra muros Urbis 
sacratissimae, episcoporum querela deplorat: quare supra memoratum corripi 
jubemus, et contusum plumbo cum caeteris suis participibus et ministris, 
exsilio coerceri: ipsumque machinatorem in insulam Boam festina celeritate 
deduci; caeteris prout libuerit, dummodo superstitiosa conjuratio exsilii 
ipsius discretione solvatur, solitariis, et longo spatio inter se positis 
insulis, in perpetuum deportatis. Si quis autem pertinaci improbitate vetita 
et damnata repetierit, sciat se severiorem sententiam subiturum.
Dat. Prid. Non. Mar. Med. Honorio VIIII et Theod. V AA. coss.
Sed, ut dicam quod sentio libere, aut lex isthaec germana omnino non est, 
aut in ejus contra quem fertur, nomine depravata, ad Jovinianum non spectat. 
Hieronymus, quem falli potuisse in facti hujus historia, nemo sibi persuadeat, 
contra Vigilantium scribens anno 406, qui Sexti Consulatus Arcadii Augusti 
et Anicii Probi fastis nomen imposuit, dudum e vivis excessisse Jovinianum 
certo certius testatur. Quomodo, inquit sub initium ejus libri, Euphorbus 
in Pythagora renatus esse perhibetur, sic in isto (Vigilantio) Joviniani 
mens prava surrexit . . . Ille Romanae Ecclesiae auctoritate damnatus inter 
phasides aves et carnes suillas non tam emisit spiritum, quam eructavit. 
Jam igitur septem ut minimum annorum anachronismo lex peccat, quae Honorio 
IX et Theodosio V coss. sive anno 412 data est: eumque adeo exsilio mulctarit, 
qui mortem jamdiu antea oppetierat. Quod si velis mendum in temporis esse 
nota, sive consulatus inscriptione, quae librariorum potuit esse oscitantia, 
ad quemcumque eam annum retrahas, minime efficies ut ejus dictati sententia 
cum Hieronymi testimonio constet. Puta, quod et Gothofredo probatur, haereticum 
jam ab anno 390, tum Roma tum Mediolano profugum, ad Romanam dioecesim 
se contulisse, ibidemque adeo extra muros solitum conventus agere: num 
qui hac de causa correptus, contusus plumbo, et in Dalmatiae insulam exsiliis 
claram deportatus est, inter phasides aves et suillas carnes diceretur 
ob nimiam crapulam spiritum evomuisse? Hoc certe propius ad fidem est e 
S. Doctoris testimonio, infamem monachum luxui deditum, utcumque semel 
atque iterum damnatum, nihil potius habuisse, quam genio indulgere, et 
ventri, et cibo vinoque ingurgitatum maturius exspirasse.
          7.
          Jam itaque his de nefaria haeresi praelibatis, quae aut parum 
nota erant, aut erroribus passim obvoluta, ad Hieronymianae confutationis 
lectionem cum fructu accedas, quae Catholici dogmatis memoriam commendat. 
Anno 393, aut superiore ad exitum vergente, duos hosce libros Joviniani 
Commentariolis S. Doctor opposuit, eodem hortante Pammachio, qui pridem 
haereticum accusaverat. Ejus epochae illud palmare argumentum est, quod 
minime istos recenseat in suarum lucubrationum Catalogo, quem ad annum 
usque 392, Theodosii principis decimumquartum, produxit; memoret vero in 
aliis libris quos proxime ab illo adornavit. In Praefatione Commentariorum 
in Jonam, Triennium, inquit, circiter fluxit, postquam quinque prophetas 
interpretatus sum, Micheam, Naum, Habacuc, Sophoniam, Hagaeum, et alio 
opere detentus non potui implere quod coeperam. Scripsi enim librum de 
Illustribus Viris, et adversum Jovinianum duo volumina. Apologeticum quoque, 
et de Optimo genere interpretandi ad Pammachium, etc. Baronio, doctisque 
aliis viris, qui aliam rationem ineunt, atque annum assignant hisce libris 
390, fraudi fuit pannus, quem ex hac ipsa Praefatione novissimo Catalogi 
loco nonnemo studiosus assuit; certum namque est ex ipso contra Jovinianum 
libro I, num. 26, quem memorat de Viris Illustribus, tempore praecessisse. 
Nunc ejus summam disputationis praedocere longum sit. Priore libro primam, 
altero tres alias Joviniani propositiones impugnat. Innumera Scripturae 
divinae loca, historiarum testimonia, philosophorum scita miro studio explicat: 
siquidem versipellis haereticus ita blandis illecebris multorum animos 
fascinaverat, ut vulgo jactaretur, non posse illi Hieronymum respondere 
cum laude, sed cum vituperatione conjugii. Supererant et Manichaei, qui 
nuptias damnabant, cautoque adeo gradu incedendum illi erat, ne dum totus 
in Virginitatis commendatione versatur, contra hominem qui illam aequabat 
conjugio, in alteram partem favoris suspicionem injiceret. Neque tamen 
hoc studio evasit adversariorum calumnias, nam et rumigerulis monachis, 
et piis aliquot catholicae fidei assertoribus nuptias despexisse visus 
est. Editos libros ipse Pammachius revocare studuit; sed cum nihil proficeret 
diligentia, auctor Hieronymo fuit, ut novo scripto multorum offensioni 
occurreret. Ille Apologeticam epistolam, in nostra recensione 48, ad Pammachium 
rescripsit, quam operae pretium est, lectis hisce libris, recolere. Interea 
istos, quod nostrarum partium fuit, ad mss. codices diligentissime exegimus, 
maxime vero Veronensem unum majusculis descriptum litteris et supra quam 
dici possit antiquum atque emendatum: tum qui ejus vetustati proxime accedit, 
Cisterciensem alium, sive S. Crucis in Jerusalem de Urbe, denique Casanatensem 
sequioris quidem aetatis, sed probae notae.
        LIBER PRIMUS.
237 I. Epicurus Christianorum. Vitia sermonis Joviniani. --Pauci admodum 
dies sunt, quod sancti ex urbe Roma fratres cujusdam mihi Joviniani Commentariolos 
transmiserunt, rogantes, ut eorum ineptiis responderem, et Epicurum Christianorum, 
Evangelico atque Apostolico vigore conterrerem. Quos cum legissem, et omnino 
non intelligerem, coepi revolvere crebrius, et non verba modo, atque sententias, 
sed singulas pene syllabas discutere, volens prius scire quid diceret, 
et sic vel probare, vel redarguere, quod dixisset. Verum scriptorum tanta 
barbaries est, et tantis vitiis spurcissimus sermo confusus, ut nec quid 
loquatur, nec quibus argumentis velit probare quod loquitur, potuerim intelligere. 
Totus enim tumet, totus jacet: attollit se
per singula, et quasi debilitatus coluber, in ipso conatu frangitur. Non 
est contentus nostro, id est, humano more loqui, altius quiddam aggreditur.238 
Parturiunt montes, nascetur ridiculus mus.
[1]Quod ipse,
Non sani esse hominis, non sanus juret Orestes.
[2]Praeterea sic involvit omnia et quibusdam inextricabilibus nodis universa 
perturbat, ut illud Plautinarum litterarum ei possit aptari:Has quidem 
praeter Sibyllam leget nemo.
[3]Nam divinandum est. Furiosas Apollinis vates legimus; et illud Virgilianum: 
Dat sine mente sonum[4]. Heraclitum quoque cognomento
______________________________________________________________________
σκοτεινὸν, sudantes philosophi vix intelligunt. Sed quid ad nostrum αἰνιγματισταὶ, 
cujus libros multo difficilius est nosse, quam vincere? Quamquam et in 
victoria non parva sit difficultas. Quis enim superare queat, cujus assertionem 
penitus ignoret? Et ne lectorem longius traham, cujusmodi eloquentiae sit, 
et quibus verborum floribus ornatus incedat, secundi libri ejus [ Al. sui] 
monstrabit exordium, quod hesternam crapulam ructans, ita evomit: 239
            2.
          « Satisfacio invitatis, non ut claro curram nomine, sed a rumore 
purgatus vivam vano. Obsecro agrum, novella plantationum, arbusta teneritudinis, 
erepta de vitiorum gurgitibus, audientiam communitam agminibus. Scimus 
Ecclesiam, spe, fide, charitate, inaccessibilem, inexpugnabilem.
Non est in ea immaturus, omnis docibilis: impetu irrumpere, vel arte eludere 
potest nullus. »
          3.
          Encratitarum princeps Tatianus, Virginitas fructus nuptiarum. 
Numerus 30, 60, et 100, quid significat in Evangelio. Haereses Joviniani. 
--Rogo, quae sunt haec portenta verborum? quod descriptionis dedecus? Nonne 
vel per febrem somniare eum putes, vel arreptum morbo phrenetico, Hippocratis 
vinculis alligandum? Quotiescumque eum legero, ubi me defecerit spiritus, 
ibi est distinctio. Totum incipit, totum pendet ex altero: nescias quid 
cui cohaereat; et exceptis testimoniis Scripturarum, quae illo venustissimo 
eloquentiae suae flore mutare non ausus est, reliquus sermo omni materiae 
convenit, quia nulli convenit. Quae res mihi aliquam suspicionem intelligentiae
dedit, velle eum ita nuptias praedicare, ut virginitati detrahat. Quando 
enim minora majoribus coaequantur, inferioris comparatio, superioris injuria 
est. Neque vero nos Marcionis et Manichaei dogma sectantes, nuptiis detrahimus; 
nec Tatiani principis Encratitarum errore decepti, omnem coitum spurcum 
putamus; qui non solum nuptias, sed cibos quoque quos Deus creavit ad utendum, 
damnat, et reprobat. Scimus in domo magna, non solum vasa esse aurea et 
argentea, sed et lignea et fictilia. Et super fundamentum Christi, quod 
Paulus architectus posuit, alios aedificare aurum, argentum, lapides pretiosos: 
alios e contrario fenum, ligna, stipulam. Non ignoramus, Honorabiles nuptias, 
et torum immaculatum[5]. Legimus primam
______________________________________________________________________
Dei sententiam, 240 Crescite et multiplicamini, et replete terram[6]: sed 
ita nuptias recipimus, ut virginitatem, quae de nuptiis nascitur, praeferamus. 
Numquid argentum non erit argentum, si aurum argento pretiosius est? Aut 
arboris et segetis contumelia est, si radici et foliis, culmo et aristis, 
poma praeferantur et fructus? Ut poma ex arbore, frumentum e stipula, ita 
virginitas e nuptiis. Centesimus et sexagesimus et tricesimus fructus quamquam 
de una terra, et de una semente nascatur, tamen multum differt in numero. 
Triginta referuntur ad nuptias. Nam et ipsa digitorum conjunctio, quasi 
molli se complexans osculo, et foederans, maritum pingit et conjugem. Sexaginta 
vero ad viduas, eo quod in angustia et tribulatione sunt
______________________________________________________________________
positae. Unde et superiori digito deprimuntur; quantoque major est difficultas 
expertae quondam voluptatis illecebris abstinere, tanto majus est praemium. 
Porro centesimus numerus (diligenter, quaeso, lector, attende) de sinistra 
transfertur ad dexteram, et iisdem quidem digitis, sed non eum manu, quibus 
in laeva nuptae significantur et viduae, circulum
faciens, exprimit virginitatis coronam. Haec de impatientia magis quam 
juxta ordinem disputationis dixerim. Cum enim adhuc vix de portu egrediar, 
et rudentibus vela sustollam, in medium me quaestionum pelagus, subitus 
loquendi aestus abripuit. Unde cohibebo cursum, et paulisper sinus contraham; 
nec indulgebo mucroni, jam nunc pro virginitate ferire cupienti. Ballista 
quanto plus retrahitur, tanto fortius mittit. Non est damnum dilatio, ubi 
certior fit ex dilatione victoria. Proponam breviter adversarii sententias, 
et de tenebrosis libris ejus quasi de foveis serpentes protraham, neque 
sinam venenosum caput, spiris maculosi corporis. 241 Pateat quod noxium 
est, ut possit conteri, cum patuerit.
« Dicit, virgines, viduas, et maritatas, quae semel in Christo lotae sunt, 
si non discrepent caeteris operibus, ejusdem esse meriti.
Nititur approbare eos, qui plena fide in baptismate renati sunt, a diabolo 
non posse subverti.
Tertium proponit, inter abstinentiam ciborum, et cum gratiarum actione 
perceptionem eorum, nullam esse distantiam.
Quartum quod et extremum, esse omnium qui suum baptisma servaverint, unam 
in regno coelorum remunerationem. »
4 Artes diaboli. Virtus apud Ethnicos praefertur voluptati. --Haec sunt 
sibila serpentis antiqui, his consiliis draco de paradiso hominem expulit. 
Nam et saturitatem jejuniis praeferendo, repromisit eos
immortales futuros, quasi numquam possent corruere; et dum divinitatem 
aequalem Deo pollicetur, expulit eos de paradiso, ut qui nudi et expediti, 
et absque ulla macula virgines, Domini consortio fruebantur, dejecti in 
vallem lacrymarum, tunicis consutis et pelliceis vestirentur. Sed ne lectorem 
diutius morer, sequar vestigia partitionis expositae,
et adversus singulas propositiones ejus, Scripturarum vel maxime nitar 
testimoniis: ne querulus garriat, se eloquentia magis quam veritate superatum. 
Quod si explevero, et illum utriusque instrumenti nube oppressero, assumam 
exempla saecularis quoque litteraturae, ad quam et ipse provocat. Doceboque 
etiam inter philosophos et egregios in republica viros, virtutes voluptatibus, 
id est, Pythagoram, Platonem et Aristidem, Aristippo, Epicuro et Alcibiadi 
ab omnibus solere praeferri. Vos, quaeso, utriusque sexus virgines et continentes, 
mariti quoque et digami, ut conatus meos orationibus adjuvetis. Cunctorum 
in commune Jovinianus hostis est. Nam qui aequalia omnium asserit merita, 
tam virginitati facit injuriam, dum eam nuptiis comparat,
quam et nuptiis, sic 242 eas licitas asserens, ut secunda et tertia matrimonia. 
Sed et digamis et trigamis adversarius est, ibi ponens scortatores quondam 
et libidinosissimos post poenitentiam, ubi duplicata et triplicata matrimonia: 
nisi quod in eo digami et trigami dolere non debent, quia idem scortator 
et poenitens in regno coelorum etiam virginibus adaequatur. Proponam igitur 
manifestioribus verbis et habentibus aliquam consequentiam, argumenta ejus 
et exempla de nuptiis, eodemque ordine omnia, quo ab eo dicta sunt, digeram. 
Nec molestum lectori sit, si nauseam ejus et vomitum legere compellatur. 
Libentius antidotum Christi bibet, cum diaboli venena praecesserint. Audite 
patienter, virgines; audite, quaeso, voluptuosissimum concionatorem, immo
quasi sirenarum cantus et fabulas clausa aure transite. Vestras ferte paulisper 
injurias; putate vos cum Christo crucifixas, Pharisaeorum audire blasphemias.
          5.
          Jovinianus. Liber Deuteronomii sub Josia repertus in Templo. 
--Prima, inquit, Dei sententia est. Propter quod dimittet homo patrem et 
matrem suam, et adhaerebit uxori suae, et erunt duo in carne una.[7]. Ac 
ne forte diceremus hoc scriptum in veteri Testamento, asserit a Domino 
quoque idipsum in Evangelio confirmari, Quod Deus conjunxit, homo non separet: 
statimque subnectit, Crescite et multiplicamini, et replete terram[8]; 
et per ordinem replicat, Seth, Enos, Cainam, Malaleel, Jared, Enoch, Mathusalem, 
Lamech,
______________________________________________________________________
Noe, omnes habuisse uxores, et ex Dei sententia filios procreasse (quasi 
generationis ordo et historia conditionis humanae, sine conjugibus et liberis 
potuerit enarrari): « Iste, inquit, est Enoch, qui ambulavit
cum Deo, et raptus in coelum est. Iste Noe, qui, cum essent utique multi 
virgines propter aetatem, solus cum filiis et uxoribus naufrago orbe servatus 
est. Rursus post diluvium, quasi altero principio generis humani, virorum 
et uxorum paria junguntur, et ex integro generationis instauratur benedictio: 
Crescite et multiplicamini et 243 replete terram[9]. » Insuper etiam comedendarum 
carnium licentia relaxatur: Et omne quod movetur, erit vobis in escam: 
sicut olera herbarum dedi vobis universa[10]. Currit ad Abraham, Isaac, 
et Jacob, e quibus prior trigamus, secundus monogamus, tertius quatuor 
uxorum est: Liae, Rachel, Balae, et Zelphae; et asserit Abraham ob fidei 
meritum, benedictionem in generatione filii
______________________________________________________________________
accepisse. Saram in typum Ecclesiae, cui defecerant muliebria, maledictionem 
sterilitatis, partus benedictione mutasse. Quod Rebecca ierit quasi Prophetes 
interrogare Dominum, et audierit ab eo, Duae gentes et duo populi in utero 
tuo sunt[11]. Quod Jacob pro uxore servierit: et existimante Rachel, viri 
esse dare liberos, ac dicente: Da mihi filios: sin autem, moriar[12]; responderit: 
Numquid pro Deo ego sum, qui te conclusit[13]? In tantum, inquit, sciebat 
fructus nuptiarum Domini esse, non mariti. Quod Joseph vir sanctus atque 
castissimus, et omnes patriarchae uxores habuerint, quibus aequaliter per 
Moysen benedicat Deus. Judam quoque proponit, et Thamar: et occisum Onam 
perstringit a Domino, quia fratri invidens semen,
______________________________________________________________________
nuptiarum opera perdebat. Moysen proponit, et Mariae lepram, quae fratri 
pro uxore detrahens, illico Dei ultione percussa est. Laudat Samson, et 
uxorium Nazaraeum miris effert praeconiis. Debboram quoque replicat et 
Barach; quod absque virginitatis bonis, Sisaram et Jabin et currus ferreos 
debellarint. Jahel uxorem Haber Cynei adducit in medium, et palo armatam 
praedicat manum. Inter Jephte patrem et filiam virginem, quae immolata 
sit Domino, dicit nullam fuisse distantiam; quin potius fidem patris praefert 
ei, quae caesa sit lugens. Venit ad Samuel alterum Nazaraeum Domini, qui 
ab infantia nutritus in tabernaculo est, et vestitus EPHOD BAD, quod interpretatur, 
vestibus lineis; dicitque eum filios procreasse, nec sacerdotalem pudicitiam,
uxoris imminutam esse complexu. Booz cum sua Ruth in area collocat, et 
Jesse, ac David 244 inde producit. Ipsum quoque David ducentis praeputiis, 
etiam cum vitae periculo, regis filiae quaesisse concubitus.
Quid dicam de Salomone, quem ponens in catalogo maritorum, imaginem asserit 
Salvatoris? et de illo vult esse scriptum: Deus, judicium tuum regi da, 
et justitiam tuam filio regis. Et, Dabitur ei de auro Arabiae, et orabunt 
pro eo semper. Ac repente transcendit ad Eliam et Elisaeum, et narrat quasi 
grande mysterium, quod requieverit spiritus Eliae in Elisaeo; et cur hoc 
dixerit, tacet: nisi forte Eliam quoque et Elisaeum habuisse arbitretur 
uxores. Transit ad Ezechiam: et cum in ejus laudibus immoretur, miror cur 
oblitus sit dicere: Amodo filios faciam[14]. Josiam virum justissimum, 
sub quo in Templo Deuteronomii liber repertus est, ab Holda uxore Sellum 
instructum refert. Daniel quoque, et tres pueros inter maritos
______________________________________________________________________
ponit [ Al. numerat]. Et ad Evangelium repente transcendens, Zachariam, 
et Elisabeth, Petrum ponit, et socrum ejus, caeterosque Apostolos. Et consequenter 
infert dicens: « Si autem voluerint assumere vanam defensionem, et obtendere, 
quod rudis mundus eguerit incremento, audiant Paulum loquentem: Adolescentiores 
viduas volo nubere, filios procreare[15]. Et, Honorabiles nuptiae, et cubile 
immaculatum[16]. Et, Mulier alligata est viro, quamdiu vivit vir ejus. 
Si autem mortuus fuerit, nubat cui vult, tantum in Domino[17]. Et, Adam 
non est seductus: mulier autem seducta, facta est in praevaricationem. 
Salva autem fiet per filiorum generationem, si permanserit in fide et dilectione, 
et sanctificatione cum sobrietate[18]. Certe
______________________________________________________________________
cessat hic illud Apostolicum, Et qui habent uxores, sic sint quasi non 
habeant: nisi forte dicetis, propterea vult eas nubere, quia jam quaedam 
conversae sunt retro post Satanam: quasi ex virginibus nulla cadat, et 
non sit earum major ruina. Ex quo manifestum est vos Manichaeorum dogma 
sectari, prohibentium nubere, et vesci cibis, quos Deus creavit ad utendum, 
cauteriatam habentium conscientiam. » Et post 245 multa, quae nunc otiosum 
est revolvere, excutit se quasi in locum rhetoricum, et facit apostropham 
ad virginem, dicens: « Non tibi facio, virgo, injuriam: elegisti pudicitiam 
propter praesentem necessitatem: placuit tibi, ut sis sancta corpore et 
spiritu: ne superbias: ejusdem Ecclesiae membrum es, cujus et nuptae sunt. 
»
          6.
          Hieronymus. --Nimius fortasse fuerim in expositione propositionum 
ejus, et legenti fastidium fecerim; sed utile ratus sum cuncta molimina 
ejus, quasi instructam aciem contra me ponere, et totum hostilem exercitum 
cum suis turmis ac ducibus congregare,
ne post primam victoriam, alia mihi deinceps praelia nascerentur. Igitur 
non dimicabo contra singulos, nec paucorum ero passim congressione contentus: 
toto certandum est agmine, et incompositi hostium cunei, ac latrocinii 
more pugnantes, instructa et ordinata acie repellendi. Opponam in prima 
fronte apostolum Paulum, et quasi fortissimum ducem, suis telis, id est, 
suis armabo sententiis. Sciscitantibus enim super hac quaestione Corinthiis, 
plenissime respondit doctor gentium, et magister Ecclesiae. Quidquid autem 
statuerit, hoc Christi in eo loquentis legem putemus. Simulque ne lectoris 
tacita cogitatio, cum coeperimus singula, quae proposita sunt, diluere, 
semper ad Apostolum se reservet, et studio validissimarum quaestionum,
priora negligens, ad extrema festinet.
          7.
          Nihil bono contrarium, nisi malum. Exterior homo corruptus. --Inter 
caetera Corinthii per litteras quaesierant, utrum post fidem Christi caelibes 
esse deberent, et continentiae causa quas habebant uxores dimittere, an 
si virgines credidissent, inirent [ Al. inire] matrimonia? Et cum e duobus 
Ethnicis, unus credidisset in Christum, utrumnam credens relinqueret non 
credentem? Et si essent ducendae uxores, Christianas tantum accipi juberet, 
an et Ethnicas? Videamus igitur quid ad haec Paulus rescripserit: De his 
autem quae scripsistis mihi bonum est homini mulierem non tangere. Propter 
fornicationem autem unusquisque uxorem suam habeat, et unaquaeque virum 
suum habeat. Uxori vir debitum
246 reddat, similiter et uxor viro. Uxor proprii corporis non habet potestatem, 
sed vir. Similiter et vir proprii corporis sui non habet potestatem, sed 
uxor. Nolite fraudare invicem, nisi forte ad tempus ex consensu, ut vacetis 
orationi. Et iterum ad idipsum revertimini, ne tentet vos Satanas, propter 
incontinentiam vestram. Hoc autem dico juxta indulgentiam, non juxta imperium. 
Volo autem omnes homines esse ut meipsum; sed unusquisque proprium donum 
habet ex Deo, alius quidem sic, alius autem sic. Dico autem innuptis et 
viduis, bonum est eis, si sic permanserint ut ego. Si autem se non continent, 
nubant. Melius est enim nubere, quam uri[19]. Revertamur ad caput testimonii: 
Bonum est, inquit, homini mulierem non tangere. Si bonum est mulierem non 
tangere, malum est
______________________________________________________________________
ergo tangere: nihil enim bono contrarium est, nisi malum. Si autem malum 
est, et ignoscitur, ideo conceditur, ne malo quid deterius fiat. Quale 
autem illud bonum est, quod conditione deterioris conceditur? Numquam enim 
subjecisset, unusquisque uxorem suam
habeat, nisi praemisisset, propter fornicationem autem. Tolle fornicationem, 
et non dicet, unusquisque uxorem suam habeat. Velut si quis definiat: Bonum 
est triticeo pane vesci, et edere purissimam similam. Tamen ne quis compulsus 
fame comedat stercus bubulum, concedo ei, ut vescatur et hordeo. Num idcirco 
frumentum non habebit puritatem suam, si fimo hordeum praeferatur? Bonum 
est illud naturaliter, quod comparationem non habet mali, quod praelatione 
alterius non obumbratur. Simulque animadvertenda est Apostoli prudentia. 
Non dixit, bonum est uxorem non habere: sed, bonum est mulierem non tangere: 
quasi et in tactu periculum sit: quasi qui illam tetigerit, non evadat, 
quae virorum pretiosas animas rapit, quae facit adolescentium
evolare corda: Alligabit quis in sinu ignem, et non comburetur? aut ambulabit 
super carbones ignis, et non ardebit[20]? Quomodo igitur qui ignem tetigerit, 
statim aduritur: ita viri tactus et feminae sentit naturam suam, et diversitatem 
sexus intelligit. Narrant et gentilium fabulae 247 Mithram et Erichthonium, 
vel in lapide, vel in terra, de solo aestu libidinis esse generatos. Unde 
et noster Joseph, quia tangere eum volebat Aegyptia, fugit ex manibus ejus, 
et quasi ad morsum rabidissimae canis, ne paulatim virus serperet, pallium 
quod tetigerat, abjecit. Propter fornicationem autem unusquisque uxorem 
suam habeat, et unaquaeque virum suum habeat. Non dixit, propter fornicationem 
unusquisque ducat uxorem; alioquin hac excusatione libidini
______________________________________________________________________
frena laxasset, ut quotiescumque uxor moritur, toties ducenda sit alia, 
ne fornicemur; sed unusquisque uxorem suam habeat. Suam, inquit, habeat, 
sua utatur, quam habebat antequam crederet, quam bonum erat non tangere, 
et post fidem Christi sororem tantum nosse, non conjugem, nisi fornicatio 
tactum ejus excusabilem faceret. Uxor proprii corporis non habet potestatem, 
sed vir. Similiter et vir sui corporis non habet potestatem, sed uxor. 
Omnis haec quaestio de his est qui in matrimonio
sunt, an eis liceat uxores dimittere, quod et Dominus in Evangelio prohibuit. 
Unde et Apostolus, Bonum est homini, ait, uxorem non tangere. Sed quia 
qui semel duxit uxorem, nisi ex consensu, se non valet abstinere, nec dare 
repudium non peccanti, reddat conjugi debitum: sponte quippe se alligavit, 
ut reddere cogeretur. Nolite fraudare invicem; nisi forte ex consensu ad 
tempus, ut vacetis orationi. Oro te quale illud bonum est, quod orare prohibet? 
quod corpus Christi accipere non permittit? Quamdiu impleo mariti officium, 
non impleo continentis Jubet idem Apostolus in alio loco[21], ut semper 
oremus. Si semper orandum est, numquam ergo conjugio serviendum, quoniam 
quotiescumque uxori debitum reddo, orare non possum. Petrus Apostolus
______________________________________________________________________
experimentum habens conjugalium vinculorum, vide quomodo informet Ecclesiam, 
quid doceat Christianos: Similiter viri cohabitantes juxta scientiam, quasi 
infirmiori vasculo muliebri tribuentes 248 honorem, et sicut cohaeredes 
multiplicis gratiae, ut non impediantur orationes vestrae[22]. Ecce eodem 
sensu, quia eodem et spiritu, impediri dicit orationes officio conjugali. 
Quod autem ait, similiter, idcirco ad imitationem provocat viros, quia 
jam supra uxoribus praeceperat, dicens: Ut videant viri in timore castam 
vestram conversationem, quarum sit non exterius compositio crinium, et 
distinctio auri, et in cultu vestis ornatus; sed absconditus cordis homo, 
in incorruptione mitis et silentis spiritus. Hoc est coram Deo placens[23]. 
Cernis, quale conjugium inter
______________________________________________________________________
viros uxoresque praecipiat? Cohabitantes juxta scientiam, ut noverint quid 
velit, quid desideret Deus, ut tribuant honorem vasculo muliebri. Si abstinemus 
nos a coitu, honorem tribuimus uxoribus: si non abstinemus, perspicuum 
est honori contrariam esse contumeliam. Ad uxores quoque, Ut videant, inquit, 
viri castam conversationem vestram, et ornatum in abscondito cordis hominem, 
in incorruptione mitis et silentis spiritus. O vere digna vox Apostolo, 
et Petra Christi. Maritis uxoribusque dat legem, et damnato
carnis ornatu, castitatem praedicat, et ornatum interioris hominis, in 
incorruptione mitis et silentis spiritus, quodammodo hoc dicens: Quoniam 
exterior vester homo corruptus est, et beatitudinem incorruptionis, quae 
proprie virginum est, habere desiistis, imitamini incorruptionem spiritus 
saltem per seram abstinentiam, et quod corpore non potestis, mente praestate. 
Has enim Christus divitias, et hos vestrae conjunctionis quaerit ornatus.
          8.
          Verum ne quis putet ex eo quod sequitur, Ut vacetis orationi, 
et iterum revertimini [Al. ad id ipsum] ad ipsum, Apostolum hoc velle, 
et non propter majorem ruinam concedere, statim infert: Ne tentet vos Satanas 
propter incontinentiam vestram. Pulchra nimirum indulgentia, et iterum 
ad ipsum. Quod erubescit
suo vocare nomine, quod tentationi praefert Satanae, quod causam habet 
incontinentiam, 249 laboramus quasi obscurum disserere, cum exposuerit 
ipse quod scripsit: Hoc autem, inquit, dico juxta indulgentiam, non juxta 
imperium. Et mussitamus adhuc nuptias non vocare indulgentiam, sed praeceptum, 
quasi non eodem modo et secunda et tertia matrimonia concedantur, quasi 
non et fornicatoribus per poenitentiam fores aperiantur Ecclesiae, quodque 
his est majus, et incestis? Nam illum violatorem novercae, quem in prima 
ad Corinthios Epistola tradiderat Satanae[24], in interitum carnis, ut 
spiritus salvus fieret, in secunda retrahit[25], et ne abundantiori tristitia 
absorbeatur frater, laborat. Aliud est, velle quid Apostolum, aliud
______________________________________________________________________
est ignoscere. In voluntate promeremur, in venia abutimur. Vis scire quid 
velit Apostolus? junge quod sequitur: Volo autem omnes homines esse sicut 
meipsum[26]. Beatus qui Pauli similis erit. Felix qui audit Apostolum praecipientem, 
non ignoscentem. Hoc, inquit, volo, hoc desidero, ut imitatores mei sitis, 
sicut et ego Christi. Ille virgo de Virgine, de incorrupta incorruptus. 
Nos quia homines sumus, et nativitatem Salvatoris non possumus imitari, 
imitemur saltem conversationem. Illud divinitatis est et beatitudinis, 
hoc humanae conditionis est et laboris. Volo omnes homines similes mei 
esse, ut dum mei similes sunt, similes fiant et Christi, cujus ego similis 
sum. Qui enim in Christum credit, debet sicut ille ambulavit et ipse ambulare
______________________________________________________________________
[27]. Sed unusquisque proprium donum habet ex Deo: alius quidem sic, alius 
autem sic[28]. Quid, inquit, velim, perspicuum est. Sed quoniam in Ecclesia 
diversa sunt dona, concedo et nuptias, ne videar damnare naturam.
______________________________________________________________________
Simulque considera, quod aliud donum virginitatis sit, aliud nuptiarum. 
Si enim eadem esset merces nuptarum et virginum, numquam dixisset post 
praeceptum continentiae: Sed unusquisque proprium habet donum ex Deo: alius 
quidem sic, alius autem sic. Ubi proprietas singulorum est, ibi altrinsecus 
diversitas. Concedo et nuptias esse Dei 250 donum, sed inter donum et donum 
magna diversitas est. Denique et Apostolus de eodem post incestum poenitente, 
E contrario, inquit, donate ei et consolamini, et si cui quid donastis, 
et ego[29]. Ac ne putaremus donum hominis esse contemnendum, addidit: Nam 
et ego quod donavi, si quid donavi propter vos, coram Christo[30]. Diversa 
sunt dona Christi. Unde et Joseph in typo ejus variam habebat tunicam. 
Et
______________________________________________________________________
in Psalmo quadragesimo quarto legimus: Astitit regina a dextris tuis, in 
vestitu deaurato, circumdata varietate[31]. Et Petrus Apostolus, Sicut 
cohaeredes, ait, multiplicis gratiae Dei[32]. Quod significantius Graece 
dicitur ποικίλης, id est, variae.
          9.
          Sequitur: Dico autem innuptis et viduis: Bonum est eis, si sic 
permanserint, ut ego. Si autem non se continent, nubant. Melius enim est 
nubere, quam uri[33]. Postquam nuptis concesserat usum conjugii, et ostenderat 
ipse quid vellet, quidve concederet, transit ad innuptas, et viduas, et 
sui proponit exemplum, et felices vocat, si sic permanserint. Si autem 
non se continent, nubant; idipsum quod supra, Propter fornicationes autem, 
Et, Ne
______________________________________________________________________
tentet vos Satanas, propter incontinentiam vestram. Redditque causam, cur 
dixerit, Si se non continent, nubant. Melius est enim nubere, quam uri. 
Ideo melius est nubere, quia pejus est uri. Tolle ardorem libidinis, et 
non dicet, melius est nubere. Melius enim semper ad comparationem deterioris 
respicit, non ad simplicitatem incomparabilis per se boni. Velut si diceret: 
Melius est unum oculum habere, quam nullum: melius est uno inniti pede, 
et alteram partem corporis baculo sustentare, quam fractis cruribus repere. 
Quid ais, Apostole? Non tibi credo dicenti, Etsi imperitus sermone, non 
tamen scientia. Quomodo illud de humilitate descendit, Quia non sum dignus 
vocari Apostolus. Et, Mihi minimo omnium Apostolorum. Et, Tamquam abortivo, 
sic et hoc humilitatis
dictum puto. Nosti sermonum proprietates, quamobrem, et de Epimenide, et 
de Menandro, et 251 de Arato quaedam sumis testimonia. Ubi de continentia 
loqueris et virginitate: Bonum est, ais, homini mulierem non tangere. Et, 
Bonum est eis, si
sic permanserint ut ego. Et, Puto hoc bonum eis esse propter instantem 
necessitatem. Et, Quia bonum est homini sic esse. Ubi ad nuptias venis, 
non dicis, bonum est nubere, quia non potes jungere, quam uri; sed dicis: 
Melius est nubere quam uri. Si per se nuptiae sunt bonae, noli illas incendio 
comparare: sed dic simpliciter, bonum est nubere. Suspecta est mihi bonitas 
ejus rei, quam magnitudo alterius mali, malum esse cogit inferius. Ego 
autem non levius malum, sed simplex per se bonum volo.
          10.
          Mulieres fideles junctae infidelibus. Matronae saeviturae in 
Hieronymum. Abraham adjurat servum in Christo. --Hucusque primum capitulum 
edissertum est, veniamus ad sequentia. His autem qui matrimonio juncti 
sunt, praecipio non ego, sed Dominus, uxorem a viro non discedere. Quod 
si discesserit, manere
innuptam, aut viro suo reconciliari: Et vir uxorem non dimittat. Nam caeteris 
ego dico, non Dominus: Si quis frater uxorem habet infidelem, et haec consentit 
habitare cum illo, non dimittet illam; et caetera usque ad eum locum, ubi 
ait: Unusquisque sicut vocavit eum Deus, ita ambulet, et sicut in omnibus 
Ecclesiis doceo[34]. Hic locus ad praesentem controversiam non pertinet. 
Docet enim juxta sententiam Domini, uxorem, excepta causa fornicationis, 
non repudiandam, et repudiatam, vivo marito, alteri non nubere, aut certe 
viro suo reconciliari debere. His autem quos in matrimonio deprehendisset 
fides, hoc est, si unus credidisset e duobus, praecipit ne credens repudiet 
non credentem. Causisque expositis,
______________________________________________________________________
quod candidatus fidei sit infidelis, si nolit a credente discedere: e contrario 
jubet, si infidelis repudiet fidelem propter fidem Christi, discedere debere 
credentem, ne [ Al. nec] conjugem praeferat [ Al. praeferre] Christo, cui 
etiam anima postponenda est. At nunc pleraeque contemnentes Apostoli jussionem, 
junguntur gentilibus, et templa Christi idolis prostituunt; nec intelligunt 
se corporis ejus partem esse, cujus et costae sunt. Ignoscit Apostolus 
infidelium conjunctioni, quae habentes 252 maritos, in Christum postea 
crediderunt; non his, quae cum Christianae essent, nupserunt gentilibus, 
ad quas alibi loquitur: Nolite jugum ducere cum infidelibus. Quae enim 
participatio justitiae cum iniquitate? aut quae societas luci ad tenebras? 
Quae autem conventio Christi ad
Belial? aut quae pars fideli cum infideli? Qui autem consensus templo Dei 
cum idolis? Vos enim estis templum Dei vivi[35]. Licet enim in me saevituras 
sciam plurimas matronarum: licet eadem impudentia qua Dominum contempserunt, 
in me pulicem et Christianorum minimum debacchaturas:
______________________________________________________________________
tamen dicam quod sentio: loquar quod me Apostolus docuit, non illas justitiae 
esse, sed iniquitatis; non lucis, sed tenebrarum; non Christi, sed Belial; 
non templa Dei viventis, sed fana et idola mortuorum. Vis apertius discere, 
quod Christianae omnino non liceat Ethnico nubere? Audi eumdem Apostolum, 
Mulier, inquit, alligata est quanto empore vir ejus vivit; quod si dormierit 
vir ejus, liberata est: cui vult nubat, tantum in Domino[36], id est, Christiano. 
Qui secundas tertiasque nuptias concedit in Domino, primas cum Ethnico 
prohibet. Unde, et Abraham adjurat servum in femore suo, hoc est, in Christo, 
qui de ejus erat semine nasciturus, ut filio suo Isaac alienigenam non 
adducat uxorem. Et Ezras offensam Dei hujuscemodi uxorum
______________________________________________________________________
repudiatione compescit[37]. Et Malachias propheta, Praevaricatus est, inquit, 
Judas, et abominationem fecit in Israel et in Jerusalem. Polluit enim sanctum 
Domini, et dilexit, et habuit filiam Dei alieni. Disperdat Dominus virum 
qui fecerit hoc, magistrum, et discipulum, de Tabernaculis Jacob; et offerentem 
munera Domino virtutum[38]. Haec idcirco dixi, ut qui nuptias virginitati 
comparant, sciant saltem tales nuptias digamiae et trigamiae subjiciendas.
          11.
          Intelligentiam suam reprehendendam putat. Fides proprie Christianorum 
est. --Ad superiorem disputationem, in qua docuerat fidelem ab infideli 
non debere discedere, sed permanere in matrimonio sicut eos invenisset 
fides, et unumquemque vel coelibem,
______________________________________________________________________
vel maritum ita durare, ut esset Christi baptismate deprehensus, infert 
subito parabolas 253 circumcisi et Ethnici, servi et liberi: et sub metaphora 
earum de nuptis disputat et innuptis. Circumcisus aliquis vocatus est, 
non adducat praeputium. In praeputio vocatus est, non circumcidatur. Circumcisio 
nihil est, et praeputium nihil est; sed observatio mandatorum Dei. Unusquisque 
in qua vocatione vocatus est, in ea permaneat. Servus vocatus es, non sit 
tibi curae. Sed et si potes liber fieri, magis utere. Qui enim in Domino 
vocatus est servus, libertus est Domini. Similiter et qui liber vocatus 
est, servus est Christi. Pretio empti estis: nolite fieri servi hominum. 
Unusquisque ergo in quo vocatus est frater, in eo permaneat apud Deum[39]. 
Ac primum,
______________________________________________________________________
quia nonnullos hanc intelligentiam reprehensuros arbitror, interrogare 
libet quae sit consequentia, ut de maritis et uxoribus disputans, repente 
transiret ad comparationem Judaei et Ethnici, servi et liberi: et rursum, 
hac disputatione finita, rediret ad virgines dicens: De virginibus autem 
praeceptum Domini non
habeo[40]. Quid sibi vult inter conjugia et virginitatem, Judaei et Ethnici, 
servi liberique collatio? Secundo quomodo possit intelligi, Circumcisus 
aliquis vocatus est, non adducat praeputium[41]? Numquid qui semel amputatum 
habet praeputium, potest si velit rursus illud adducere? Deinde quo sensu 
exponendum sit, Qui enim in Domino vocatus est servus, libertus est Domini? 
Similiter qui liber vocatus est, servus est Christi[42]? Quarto, quomodo 
ille qui praecepit servis obedire dominis carnalibus, nunc dicat: Nolite 
fieri servi hominum[43]? Ad extremum, quid pertineat ad servitutem, vel 
circumcisionem, Unusquisque in quo vocatus est frater, in eo permaneat 
apud Deum? Nam et contrarium est superiori sententiae. Si enim illud audivimus:
______________________________________________________________________
Nolite fieri servi hominum, qua ratione possumus in ea permanere vocatione 
qua vocati sumus, cum multi crediderint habentes carnales dominos, quibus 
nunc servire prohibentur? Porro ad circumcisionem quid facit permanere 
in ea vocatione, in quo vocati sumus, cum in alio loco idem Apostolus clamitet: 
Ecce ego Paulus dico vobis, quoniam si circumcidamini, Christus vobis nihil 
proderit[44]? Restat igitur, ut circumcisio 254 et praeputium, servus et 
liber, superiori sensui coaptentur, et de antecedentibus pendeant. Circumcisus 
aliquis vocatus est, non adducat praeputium. Eo, inquit, tempore quo vocatus 
es, et credidisti in Christum, si circumcisus vocatus es ab uxore, et coelebs 
eras: noli ducere uxorem, hoc est, noli adducere
______________________________________________________________________
praeputium, ne circumcisionis et pudicitiae libertatem oneres sarcina nuptiarum. 
Rursum si in praeputio quis vocatus est, non circumcidatur. Habebas, inquit, 
uxorem, cum credidisti: noli fidem Christi putare causam dissidii, quia 
in pace vocavit nos Deus. Circumcisio nihil est, et praeputium nihil est; 
sed observatio mandatorum Dei[45]. Nihil enim prodest absque operibus coelibatus, 
et nuptiae, cum etiam fides, quae proprie Christianorum est, si opera non 
habuerit, mortua esse dicatur; et hac lege virgines quoque Vestae, et Junonis 
univirae in Sanctarum queant ordine numerari. Unusquisque in qua vocatione 
vocatus est, in ea permaneat[46]. Quando credidit, sive habebat, sive non 
habebat
______________________________________________________________________
uxorem, in eo permaneat, in quo vocatus est. Ac per hoc non tam virgines 
cogit, ut nubant, quam repudia prohibet. Et sicut habentibus uxores tollit 
licentiam dimittendi eas, sic virginibus nubendi amputat facultatem. Servus 
vocatus es, non sit tibi curae; sed et si potes liber fieri, magis utere. 
Etiam si habes, inquit, uxorem, et illi alligatus es, et solvis debitum, 
et non habes tui corporis potestatem; atque (ut manifestius loquar) servus 
uxoris es, noli propter hoc habere tristitiam, nec de amissa virginitate 
suspires. Sed etiam si potes causas aliquas invenire dissidii, ut libertate 
pudicitiae perfruaris, noli salutem tuam cum alterius interitu quaerere. 
Habeto paulisper uxorem, nec praecurras morantem: exspecta dum sequitur. 
Si egeris patienter, conjux
mutabitur in sororem. Qui enim in Domino vocatus est servus, libertus est 
Domini: similiter qui liber vovatus est, servus est Christi. Reddit causas 
cur nolit uxores deseri. Idcirco ait: Praecipio, ut in Christum de gentilitate 
credentes inita ante fidem matrimonia non relinquant: quia qui 255 uxorem 
habens credidit, non tanto Dei servitio detinetur, quanto virgines et innuptae; 
sed quodammodo est liberior, et servitutis illi frena laxantur: et dum 
uxoris est servus, ut ita dicam, libertus est Domini. Porro qui uxorem 
non habens, credidit, et liber a servitute conjugii vocatus est a Domino, 
ille vere servus est Christi. Quanta felicitas, non uxoris servum esse, 
sed Christi; non carni servire, sed spiritui! Qui enim adhaeret Domino, 
unus spiritus est[47].
______________________________________________________________________
Ac ne forsitan in eo, quod supra dixerat, Servus vocatus es, non sit tibi 
curae: sed et si potes liber fieri, magis utere, suggillasse continentiam 
videretur, et in famulatum nos tradidisse conjugum, infert sententiam, 
quae omnem amputet cavillationem: Pretio empti estis, nolite fieri servi 
hominum. Redempti sumus pretiosissimo sanguine Christi: immolatus est pro 
nobis agnus, et aspersi calidissimo rore hyssopi, omnem pituitam noxiae 
voluptatis excoximus. Quibus in baptismate mortuus est, Pharao, et universus 
ejus suffocatus est exercitus, cur rursum Aegyptum quaerimus, et post manna, 
Angelorum cibum, allia et cepe et pepones, et carnes Pharias suspiramus?
          12.
          Quare Deus virginitatem non praecepit. Ferias
nuptiarum quae? Quare plus amat virgines Christus. Significantia verborum 
consideranda. --Maritorum et continentium disputatione praemissa, tandem 
ad virgines venit, et ait: De virginibus autem praeceptum Domini non habeo; 
consilium autem do, tamquam misericordiam consecutus a Domino, ut sim fidelis. 
Existimo ergo hoc bonum esse propter instantem necessitatem, quoniam bonum 
est homini sic esse[48]. Hic adversarius tota exsultatione bacchatur: hoc 
velut fortissimo ariete, virginitatis murum quatiens: « Ecce, inquit, Apostolus 
profitetur de virginibus, Domini se non habere praeceptum: et qui cum auctoritate 
de maritis et uxoribus jusserat, non audet imperare quod Dominus non praecepit. 
Et recte. Quod enim praecipitur, imperatur:
______________________________________________________________________
quod imperatur, necesse est fieri: quod necesse est fieri, nisi fiat, poenam 
habet. Frustra enim jubetur, quod in arbitrio ejus ponitur, cui jussum 
est. » 256 Si virginitatem Dominus imperasset, videbatur nuptias condemnare, 
et hominum auferre seminarium, unde et ipsa virginitas nascitur. Si praecidisset 
radicem, quomodo fruges quaereret? Nisi ante fundamenta jecisset, qua ratione 
aedificium exstrueret, et operturum cuncta desuper culmen imponeret? Multo 
labore fossorum subvertuntur montes: terrarum pene inferna penetrantur, 
ut inveniatur aurum. Cumque de granis minutissimis prius conflatione fornacis, 
deinde callida artificis manu fuerit monile compactum; non ille beatus 
vocatur, qui de luto excrevit aurum, sed qui auri utitur pulchritudine.
Noli igitur admirari, si inter titillationes carnis, et incentiva vitiorum, 
Angelorum vitam non exigimur, sed docemur. Quia ubi consilium datur, offerentis 
arbitrium est: ubi praeceptum, necessitas est servientis. Praeceptum, inquit, 
Domini non habeo; consilium autem do, tamquam misericordiam consecutus 
a Domino[49]. Si non habes praeceptum Domini, quare audes dare consilium, 
de quo non habes jussionem? Respondebit mihi Apostolus: Et vis ut ego jubeam, 
quod Dominus obtulit potius, quam praecepit? Ille creator et figulus sciens 
fragilitatem vasculi, quod operatus est, virginitatem in audientis potestate 
dimisit, et ego Doctor Gentium, qui omnibus omnia factus sum[50], ut omnes 
lucrifacerem, onus perpetuae castitatis statim
______________________________________________________________________
in principio, credentium imponam cervicibus infirmorum? Discant prius ferias 
nuptiarum, vacent ad tempus orationi, ut accepto gustu pudicitiae, id semper 
habere desiderent, quo ad modicum delectati sunt. Dominus tentatus a Pharisaeis, 
utrum secundum legem Moysi uxores liceret dimittere, omnino fieri prohibuit. 
Quod discipuli considerantes, dixerunt ei: Si talis est causa hominis cum 
uxore, non expedit
nubere. Quibus ille respondit: Non omnes capiunt verbum, sed quibus datum 
est. Sunt enim eunuchi, qui de utero matris ita nali sunt; et sunt eunuchi, 
qui ab hominibus eunuchizati sunt; et sunt eunuchi, qui se castraverunt 
propter 257 regnum coelorum. Qui potest capere, capiat[51]. In propatulo 
est cur Apostolus dixerit, De virginibus autem praeceptum Domini non habeo; 
profecto quia praemiserat Dominus: Non omnes capiunt verbum, sed quibus 
datum est. Et, qui potest capere, capiat. Proponit ἀγωνοθέτης praemium, 
invitat ad cursum, tenet in manu virginitatis bravium: ostendit purissimam 
fontem, et clamitat: Qui sitit, veniat, et bibat. Qui potest capere, capiat[52]. 
Non dicit, velitis, nolitis bibendum vobis est, atque
______________________________________________________________________
currendum: sed qui voluerit, qui potuerit currere, atque potare, ille vincet, 
ille satiabitur. Et ideo plus amat virgines Christus, quia sponte tribuunt, 
quod sibi non fuerat imperatum. Majorisque gratiae est, offerre quod non 
debeas, quam reddere quod exigaris. Apostoli uxoris onera contemplati: 
Si talis est, inquiunt, causa hominis cum uxore, non expedit nubere. Quorum 
Dominus sententiam probans: Recte quidem sentitis, ait, quod non expediat 
homini ad coelorum regna tendenti, accipere uxorem; sed difficilis res 
est, et non omnes capiunt verbum istud, verum quibus datum est. Alios eunuchos 
natura facit, alios vis hominum. Mihi illi eunuchi placent, quod castravit 
non necessitas, sed voluntas. Libenter illos in meos sinus recipio, qui 
se
castraverunt propter regna coelorum, et ob mei cultum noluerunt esse quod 
nati sunt. Simulque tractanda sententia: Qui se, inquit, castraverunt propter 
regna coelorum. Si castrati mercedem habent regni coelorum, ergo qui se 
non castraverunt, locum non possunt accipere castratorum. Qui potest, inquit, 
capere, capiat. Grandis fidei est, grandisque virtutis, Dei templum esse 
purissimum, totum se holocaustum offerre Domino; et juxta eumdem Apostolum, 
esse sanctum et corpore et spiritu. Hi sunt eunuchi, qui se lignum aridum 
ob sterilitatem putantes, audiunt per Isaiam[53], quod pro filiis et filiabus 
locum in coelis habeant paratum. Horum typus est Abdemelech [ Mss. Abdamelech] 
eunuchus in Jeremia[54]; et spado ille reginae Candacis in
______________________________________________________________________
Actis Apostolorum[55], qui ob robur fidei, viri nomen obtinuit. Ad hos 
et Clemens 258 successor Apostoli Petri, cujus Paulus apostolus meminit, 
scribit Epistolas, omnemque pene sermonem suum de virginitatis puritate 
contexit: et deinceps multi Apostolici, et Martyres et illustres tam sanctitate 
quam eloquentia viri, quos ex propriis scriptis nosse perfacile est. Existimo 
enim, inquit, hoc
______________________________________________________________________
opus bonum esse propter instantem necessitatem[56]. Quae est illa necessitas 
quae, spreto vinculo conjugali, virginitatis appetit libertatem? Vae praegnantibus 
et nutrientibus in illo die[57]. Non hic scorta, non hic lupanaria condemnantur, 
de quorum damnatione nulla dubitatio est: sed uteri tumescentes, et infantum 
vagitus, et fructus atque opera nuptiarum. Quoniam bonum est homini sic 
esse[58]. Si bonum est homini sic esse, malum est ergo homini sic non esse. 
Alligatus es uxori, noli quaerere solutionem. Solutus es ab uxore, noli 
quaerere uxorem[59]. Habet unusquisque nostrum terminos suos: redde mihi 
meum, et tuum tene. Si alligatus es uxori, ne illi des repudium. Si solutus 
sum ab uxore,
______________________________________________________________________
non quaeram uxorem. Ut ego non solvo conjugia, si semel ligata sunt; ita 
tu non liges quod solutum est. Simulque significantia consideranda verborum 
est. Qui uxorem habet, ut debitor dicitur, et esse in praeputio, et servus 
uxoris, et quod malorum servorum est, alligatus. Qui autem sine uxore est, 
primum nullius debitor est, deinde circumcisus, tertio liber, ad extremum 
solutus.
          13.
          Virgines incestae si nupserint post consecrationem. Tempus vitae 
omne breve est. Praeceptor Hieronymi Gregorius Nazianzenus. Virginitas 
quae sit hostia Christi. Quid intersit inter nuptias et virginitatem. --Curramus 
per reliqua, neque enim nos patitur magnitudo voluminis diutius in singulis 
immorari. Si autem acceperis uxorem, non peccasti. Aliud est non
peccare, aliud benefacere. Et si nupserit virgo, non peccavit [Al. peccabit]. 
Non illa virgo, quae se semel Dei cultui dedicavit: harum enim si qua nupserit, 
habebit damnationem, quia primam fidem irritam fecit. Si autem hoc de viduis 
dictum objecerit, quanto magis de virginibus praevalebit, cum etiam his 
non liceat, quibus aliquando licuit! Virgines enim, quae post consecrationem 
nupserint, non tam adulterae sunt, quam incestae. Ac ne videretur in eo 
quod dixerat: Et si nupserit virgo, non peccavit, 259 rursum coelibes ad 
nuptias provocare, statim se refrenat [ Al. refrenavit], et aliud inferendo, 
infirmavit quod concesserat, dicens: Tribulationem tamen carnis habebunt 
hujusmodi. Qui sunt isti qui tribulationem carnis habebunt? Quibus supra 
indulserat: Si
acceperis uxorem, non peccasti; et si nupserit virgo, non peccavit [Al. 
peccabit]: tribulationem tamen carnis habebunt hujusmodi. Nos ignari rerum, 
putabamus nuptias saltem carnis habere laetitiam. Si autem nubentibus etiam 
in carne tribulatio est, in qua sola videbantur habere delicias, quid erit 
reliquum propter quod nubant, cum et in spiritu, et in anima, et in ipsa 
carne tribulatio sit? Ego autem vobis
parco. Sic, ait, obtendo carnis tribulationem, quasi non majora sint propter 
quae nubere non debeatis. Igitur hoc dico, fratres: Tempus breve est. Reliquum 
est, ut qui habent uxores, sic sint tamquam non habentes. Nequaquam jam 
de virginibus disputo, quos nulla ambiguitas est esse felices. Ad maritos 
venio. Tempus breve est, Dominus prope est. Etiamsi nongentis viveremus 
annis, ut antiqui homines, tamen breve putandam esset, quod haberet aliquando 
finem, et esse cessaret. Nunc vero cum brevis sit non tam laetitia, quam 
tribulatio nuptiarum, quid accipimus uxores, quas cogemur cito amittere? 
Et qui flent, inquit, et gaudent, et emunt, et utuntur hoc mundo, sic sint, 
quasi non fleant, gaudeant, emant, utantur hoc mundo. Praeterit enim figura 
hujus mundi
[60]. Si mundus transit, quo universa clauduntur: immo figura et conversatio 
hujus mundi, quasi nubes, praeterit, inter caetera mundi opera et nuptiae 
praeteribunt. Neque enim erunt post resurrectionem conjugia. Si autem mors 
finis est nuptiarum: cur necessitatem non in voluntatem vertimus? Et quod 
invitis extorquendum est, cur non spe praemiorum offerimus Deo? Qui sine 
uxore est, sollicitus est quae Domini sunt, quomodo placeat Deo. Qui autem 
cum uxore est, sollicitus est quae sunt mundi, quomodo placeat uxori, et 
divisus est. Intueamur curarum virginis, maritique 260 distantias. Virgo 
Domino, maritus uxori placere desiderat, et ut uxori placeat, sollicitus 
est de his quae sunt mundi, quae cum mundo utique transitura sunt: et divisus 
est,
______________________________________________________________________
in multas scilicet sollicitudinum partes, miseriarumque distractus. Non 
est hujus loci nuptiarum angustias describere, et quasi in communibus locis 
rhetorico exsultare sermone. Plenius super hac re contra Helvidium, et 
in eo libro quem ad Eustochium scripsi, arbitror absolutum. Certe et Tertullianus 
cum adhuc esset adolescens lusit in hac materia. Et praeceptor meus Gregorius 
Nazianzenus virginitatem et nuptias disserens, Graecis versibus explicavit. 
Nunc illud breviter admoneo, in Latinis codicibus hunc locum ita legi: 
Divisa est virgo et mulier. Quod quamquam habeat suum sensum, et a me quoque 
pro qualitate loci sic edissertum sit, tamen non est Apostolicae veritatis. 
Siquidem Apostolus ita scripsit, ut supra transtulimus: Sollicitus
est quae sunt mundi, quomodo placeat uxori, et divisus est; et hac sententia 
definita, transgreditur ad virgines et continentes, et ait: Mulier innupta, 
et virgo cogitat quae sunt Domini, ut sit sancta corpore et spiritu. Non 
omnis innupta, et virgo est. Quae autem virgo, utique et innupta est. Quamquam 
ob elegantiam dictionis potuerit id ipsum altero verbo repetere, mulier 
innupta et virgo: vel certe definire voluisse
quid esset innupta, id est, virgo: ne meretrices putemus innuptas, nulli 
certo matrimonio copulatas. Quid ergo cogitat innupta et virgo? Quae Domini 
sunt, ut sit sancta et corpore et spiritu. Ut nihil aliud esset, ut nulla 
merces virginem amplior sequeretur, sufficeret ei haec sola praelatio, 
cogitare quae Domini sunt. Statimque docet quae sit ipsa cogitatio, ut 
sit sancta corpore et spiritu. Nonnullae quippe sunt virgines carne, non 
spiritu, quarum corpus integrum est, anima corrupta. Sed illa virginitas 
hostia Christi est, cujus nec mentem cogitatio, nec carnem libido maculavit. 
E contrario, quae nupta est, cogitat quae mundi sunt, quomodo 261 placeat 
viro. Sicut qui uxorem habet, sollicitus est quae sunt mundi, quomodo placeat 
uxori: sic nupta res mundi cogitat, quomodo placeat viro. Nos autem
non sumus de hoc mundo, qui in maligno positus est, cujus figura praeterit, 
de quo dicitur ad Apostolos: Si essetis de hoc mundo, amaret [Al. amasset] 
utique mundus, quod suum erat[61]. Ac ne forsitan putaretur, onus gravissimum 
castitatis nolentibus imponere, statim jungit causas suadendi, et ait: 
Hoc autem ad utilitatem vestram dico: non ut laqueum vobis injiciam, sed 
ut ad id quod honestum est, et intente facit servire Domino, absque ulla 
distractione. Proprietatem Graecam Latinus sermo non explicat: quibus enim 
verbis quis possit edicere, Πρὸς τὸ εὔσχημον καὶ εὐπρόσεδρον τῷ Κυρίῳ ἀπερισπάστως? 
Unde et in Latinis codicibus, ob translationis difficultatem, hoc penitus 
non invenitur. Utamur igitur eo quod vertimus. Non imponit nobis Apostolus
______________________________________________________________________
laqueum, nec cogit esse quod nolumus; sed suadet quod honestum est et decorum, 
et intente facit servire Domino et semper esse sollicitum, et exspectare 
paratam Domini voluntatem, ut eum quid imperaverit, quasi strenuus, et 
armatus miles statim impleat quod praeceptum, est, et hoc faciat sine ulla 
distentione [ Al. distentatione]: quae data est secundum Ecclesiasten[62]hominibus 
hujus mundi, ut distendantur in ea. Si quis autem considerat virginem suam, 
id est, carnem lascivire, et ebullire in libidinem, nec refrenare se potest:
______________________________________________________________________
duplexque ei incumbit necessitas, aut accipiendae conjugis, aut ruendi; 
quod vult faciat, non peccat, si nubat: faciat, inquit, quod vult, non 
quod debet. Non peccat, si ducit uxorem: non tamen bene facit, si duxerit. 
Nam qui statuit in corde suo firmus, non habens necessitatem, potestatem 
autem habens suae voluntatis, et hoc judicat in corde suo servare virginem 
suam, bene facit. Igitur et qui matrimonio jungit virginem suam, bene facit; 
et qui non jungit, melius facit[63]. Signanter et proprie supra dixerat, 
Qui ducit uxorem, non peccat: hic Qui servat virginem suam, bene facit. 
Aliud est autem 262 non peccare, aliud est bene facere. Declina, inquit, 
a malo, et fac bonum[64]. Illud declinamus, hoc sequimur. In altero initium, 
in altero perfectio est. Verum ne in eo quod dixit, et qui matrimonio
______________________________________________________________________
jungit virginem suam, bene facit, existimet aliquis observationem nostram 
non stare; protinus hoc ipsum bonum extenuat, et obumbrat comparatione 
melioris, et dicit: Et qui non jungit, melius facit. Nisi illaturus esset 
[ Al. fuisset], melius facit, numquam praemisisset, bene facit. Ubi autem 
bonum et melius est, ibi boni et melioris non unum est praemium: et ubi 
non unum praemium, ibi utique dona diversa. Tantum est igitur inter nuptias 
et virginitatem, quantum inter non peccare, et bene facere; immo ut levius 
dicam, quantum inter bonum et melius.
          14.
          Viduae quae pascuntur eleemosynis Ecclesiae. --Finita disputatione 
conjugiorum et virginitatis, inter utrumque cauto moderamine praeceptorum, 
ut nec ad sinistram, nec ad dexteram diverteret, sed
via regia graderetur, et illud impleret: Ne sis justus multum[65], rursum 
monogamiam digamiae comparat, et quomodo nuptias subdiderat virginitati, 
ita digamiam primis nuptiis subjicit, et ait: Mulier alligata est, quanto 
tempore vir ejus vivit; quod si dormierit vir ejus, liberata est; cui vult 
nubat, tantum in Domino. Beatior autem erit, si sic permanserit, secundum 
consilium meum. Puto autem quod et ego spiritum Dei habeam[66]. Concedit 
secundas nuptias, sed volentibus, sed his, quae se continere non possunt; 
ne luxuriatae in Christo, nubere
______________________________________________________________________
velint, habentes damnationem, quod primam fidem irritam fecerint, et hoc 
concedit, quia multae abierunt retro post Satanam[67]. Caeterum beatiores, 
inquit, erunt, si sic permanserint: continuoque subjungit Apostolicam auctoritatem, 
secundum meum consilium. Porro ne auctoritas Apostoli, quasi hominis, levior 
videretur, addidit: Puto autem quod et ego spiritum Dei habeam. Ubi ad 
continentiam provocat, ibi non hominis, sed Spiritus Dei consilium est; 
ubi autem nubendi concedit veniam, 263 Spiritum Dei non nominat, sed prudentiae 
librat consilium, ita singulis relaxans, ut unusquisque ferre potest. Juxta 
hunc sensum omnia illa sunt accipienda: Nam quae sub viro est mulier, vivente 
viro, alligata est legi: si autem mortuus fuerit vir,
______________________________________________________________________
soluta est a lege viri. Igitur, vivente viro, vocabitur adultera, si fuerit 
cum alio viro. Si autem mortuus fuerit vir ejus, soluta est a lege, ut 
non sit adultera, si fuerit cum alio viro[68]. Et illud ad Timotheum: Volo 
ergo juniores viduas nubere, filios procreare, matresfamilias esse, nullam 
occasionem dare adversario maledicti gratia. Jam enim quaedam conversae 
sunt retro post Satanam[69], et reliqua his similia. Quomodo enim virginibus 
ob fornicationis periculum concedit nuptias, et excusabile facit, quod 
per se non appetitur, ita ob eamdem fornicationem vitandam, concedit viduis 
secunda matrimonia. Melius est enim licet alterum et tertium, unum virum 
nosse, quam plurimos: id est, tolerabilius est uni homini prostitutam esse,
______________________________________________________________________
quam multis. Siquidem et illa in Evangelio Joannis Samaritana, sextum se 
maritum habere dicens, arguitur a Domino, quod non sit vir ejus[70]. Ubi 
enim numerus maritorum est, ibi vir, qui proprie unus est, esse desiit. 
Una costa a principio in unam uxorem versa est. Et erunt, inquit, duo in 
carne una[71]: non tres, neque quatuor, alioquin jam non duo, si plures. 
Primus Lamech sanguinarius et homicida, unam carnem in duas divisit uxores: 
fratricidium et digamiam, eadem cataclysmi poena delevit. De altero septies, 
de altero septuagies septies vindicatum est. Quantum distant in numero, 
tantum et in crimine. Quam sancta sit digamia, hinc ostenditur, quod digamus 
in clerum eligi non potest, et ideo Apostolus ad Timotheum: Vidua,
______________________________________________________________________
inquit, eligatur non minus sexaginta annorum, quae fuerit unius viri uxor[72]. 
Hic omne praeceptum de his est viduis, quae Ecclesiae pascuntur eleemosynis. 
Et idcirco aetas 264 praescribitur, ut illae tantum accipiant pauperum 
cibos, quae jam laborare
______________________________________________________________________
non possunt. Simulque considera, quod quae duos habuit viros, etiamsi anus 
sit, et decrepita, et egens, Ecclesiae stipes non meretur accipere. Si 
autem panis illi tollitur eleemosynae, quanto magis ille panis qui de coelo 
descendit, quem qui indigne comederit, reus erit violati corporis et sanguinis 
Christi!
          15.
          Multa compulsus est velle Paulus. --Quamquam haec testimonia 
quae supra posui, in quibus viduis conceditur, ut si velint, denuo nubant, 
quidam interpretantur super his viduis, quas, amissis maritis, sic invenerit 
fides Christi. Nec enim consequens esset, ut Apostolus post baptisma viro 
mortuo, jubeat alteri nubere, cum habentibus quoque uxores praeceperit, 
ut sic sint, quasi non habentes, et ob hanc causam non esse uxorum numerum 
definitum: quia
post baptisma Christi, etiam si tertia et quarta uxor fuerit, quasi prima 
reputetur. Alioqui si post baptisma, primo mortuo, accipitur secundus, 
quare non secundo, et tertio, et quarto, et quinto mortuo, accipiatur sextus, 
et reliqui? Potest enim accidere, ut infelicitate quadam, vel judicio Dei 
succidentis nuptias repetitas, adolescentula plures accipiat viros, et 
anus primo marito in extrema aetate viduetur. Primus Adam monogamus: secundus 
agamus. Qui digamiam probant, exhibeant tertium Adam digamum, quem sequantur. 
Verum fac ut concesserit Paulus secunda matrimonia; eadem lege et tertia 
concedit, et quarta, et quotiescumque vir moritur. Multa compellitur Apostolus 
velle, quae non vult. Circumcidit Timotheum, rasit ipse calvitium, nudipedalia
exercuit, comam nutrivit, et totondit in Cenchris. Et certe castigaverat 
Galatas, Petrumque reprehenderat, quod se propter observationes Judaicas 
a gentibus separaret. Quomodo igitur in caeteris Ecclesiae disciplinis 
Judaeis Judaeus, Ethnicis Ethnicus, et omnibus omnia factus est, ut omnes 
lucrifaceret: sic et digamiam 265 concessit incontinentibus, nec nuptiarum 
numerum praefinivit, ut dum vident sibi mulieres ita post mortem mariti 
secundum concedi, ut tertius quartusque conceditur, erubescant alterum 
accipere, ne trigamis et quadrigamis comparentur. Ubi enim unus exceditur, 
nihil refert secundus, an tertius sit, quia desinit esse monogamus. Omnia 
licent, sed non omnia expediunt[73]. Non damno digamos, immo nec trigamos,
______________________________________________________________________
et, si dici potest, octogamos: plus aliquid inferam, etiam scortatorem 
recipio poenitentem. Quidquid aequaliter licet, aequali lance pensandum 
est.
          16.
          Castitas semper praelata nuptiis. Non est bonus duplex numerus. 
--Sed quoniam ad vetus nos trahit
Testamentum, et incipiens ab Adam, ad Zachariam et Elisabeth pervenit: 
ac deinde opponit Petrum et caeteros apostolos, nos quoque debemus per 
eadem currere vestigia quaestionum, et docere castitatem semper operi nuptiarum 
fuisse praelatam. Ac de Adam quidem et Eva illud dicendum, quod ante offensam 
in paradiso virgines fuerint: post peccatum autem, et extra paradisum protinus 
nuptiae. Deinde, quod hoc ipsum interpretetur Apostolus: Propter hoc relinquet 
homo patrem et matrem suam, et adhaerebit uxori suae, et erunt duo in carne 
una[74]. Statimque subjungit: Sacramentum hoc magnum est. Ego autem dico 
in Christo et in Ecclesia[75]. Christus in carne virgo, in spiritu monogamus. 
Unam enim habet Ecclesiam, de
______________________________________________________________________
qua idem Apostolus: Viri, inquit, diligite uxores vestras, sicut et Christus 
Ecclesiam[76]. Si Christus sancte, si caste, si absque ulla macula Ecclesiam 
diligit: viri quoque in castitate uxores suas diligant, et sciat unusquisque 
vas suum possidere in sanctificatione et honore, non in passione desiderii, 
sicut et gentes, quae nesciunt Deum: Neque enim vocavit nos Deus in immunditiam, 
sed in sanctificationem[77]: exuentes nos veterem hominem cum operibus 
suis, et induentes novum, qui renovatur 266 in cognitionem secundum imaginem 
Creatoris sui: ubi non est masculus et femina, Graecus et Judaeus, circumcisio 
et praeputium, barbarus et Scytha servus et liber, sed omnia et in omnibus 
Christus[78]. Imago Creatoris non habet
______________________________________________________________________
copulam nuptiarum. Ubi diversitas sexus aufertur, et veteri homine exuimur, 
et induimur novo, ibi in Christum renascimur virginem, qui et natus ex 
virgine, et renatus per virginem est. Quod autem ait: Crescite et multiplicamini, 
et replete terram[79], necesse fuit prius plantare silvam et crescere, 
ut esset quod postea posset excidi. Simulque consideranda vis verbi, replete 
terram. Nuptiae terram replent, virginitas paradisum. Sed et hoc intuendum 
dumtaxat juxta hebraicam veritatem, quod cum Scriptura in primo, et tertio, 
et quarto, et quinto, et sexto die, expletis operibus singulorum dixerit:
______________________________________________________________________
Et vidit Deus quia bonum est, in secundo die hoc omnino subtraxit: nobis 
intelligentiam derelinquens, non esse bonum duplicem numerum, quia ab unione 
dividat, et praefiguret foedera nuptiarum. Unde in arca Noe omnia animalia, 
quaecumque bina ingrediuntur, immunda sunt[80]. Impar numerus est mundus. 
Quamquam in duplici numero ostendatur et aliud sacramentum, quod ne in 
bestiis quidem et in immundis avibus digamia comprobata sit. Bina enim 
ingrediuntur immunda: et septena quae munda sunt, ut haberet Noe post diluvium, 
quod de impari numero statim Deo posset offerre.
          17.
          Si autem transfertur Enoch, et servatur in diluvio Noe, non reor 
idcirco translatum Enoch, quod uxorem habuerit; sed quod primus invocaverit
______________________________________________________________________
Deum, et crediderit in Creatorem [ Al. Salvatorem], de quo Paulus apostolus 
in Epistola ad Hebraeos plenissime docet[81]. Porro Noe, qui quasi secunda 
radix humano generi servabatur, utique cum 267 uxore et filiis debuit reservari. 
Quamquam in hoc mysterium Scripturarum sit. Arca illa, juxta apostolum 
Petrum[82], typus Ecclesiae fuit, in qua octo animae salvae factae sunt. 
Quando ingreditur in eam Noe, tam ipse, quam filii ejus, ab uxoribus separantur: 
quando vero egreditur in terram, junguntur paria: et quod in arca, id est, 
in Ecclesia fuerat separatum, in mundi conversatione sociatur. Simulque 
si arca plures habuit mansiones et nidulos, et bicamerata, et tricamerata, 
et diversas bestias; et pro qualitate animalium habitationes quoque
______________________________________________________________________
vel majores vel minores, aestimo quod diversitas illa mansionum praefiguraverit 
Ecclesiae varietatem.
          18.
          Comedendarum carnium licentia. --Quod autem nobis objicit, in 
secunda Dei benedictione comedendarum carnium licentiam datam, quae in 
prima concessa non fuerat, sciat quomodo repudium juxta eloquium Salvatoris 
ab initio non dabatur; sed propter duritiam cordis nostri, per Moysen humano 
generi concessum est; sic et esum carnium usque ad diluvium ignotum fuisse. 
Post diluvium vero, quasi in eremo murmuranti populo coturnices: ita dentibus 
nostris nervos et virulentias carnis ingestas.
Docet Apostolus scribens ad Ephesios[83], Deum proposuisse in adimpletione 
temporum recapitulare omnia: et ad principium trahere in Christum Jesum, 
quae sunt super coelos et super terram. Unde et ipse Salvator in Apocalypsi 
Joannis: Ego sum, inquit, α et ω, initium et finis[84]. Ab exordio conditionis 
humanae, nec carnibus vescebamur, nec dabamus repudium, nec praeputia nobis 
eripiebantur in signum. Hoc cursu usque ad diluvium pervenimus. Post diluvium 
autem cum datione Legis, quam implere nullus potuit, carnes ingestae sunt 
ad vescendum, et repudia concessa duritiae, et cultellus circumcisionis 
appositus; quasi Dei manus plus in nobis creaverit, quam necesse est. Postquam 
autem Christus venit in fine
______________________________________________________________________
temporum, 268 et ω revolvit ad α, et extremitatem retraxit ad principium: 
nec repudium nobis dare permittitur, nec circumcidimur, nec comedimus carnes, 
dicente Apostolo: Bonum est vinum non bibere, et carnes non comedere[85]. 
Et vinum enim cum carnibus post diluvium dedicatum est.
          19.
          Isaac Christi figura. --Quid loquar de Abraham, ut ipse asserit, 
trigamo, qui signum fidei in circumcisione suscepit? Si imitamur uxorum 
illius numerum, imitemur et circumcisionem. Neque enim in parte sectandus, 
et in parte repudiandus est. Porro Isaac unius Rebeccae vir, Christi praefigurat 
Ecclesiam, et digamiae suggillat lasciviam. Si autem duas bigas uxorum 
et concubinarum habuit Jacob, et non vult adversarius acquiescere, lippientem
______________________________________________________________________
Liam deformem atque fetuosam synagogae typum praetulisse; Rachel vero pulchram 
et diu sterilem, Ecclesiae significasse mysterium, sciat, eo tempore hoc 
fecisse Jacob, quando erat inter Assyrios, et in Mesopotamia Laban durissimo 
domino serviebat. Quando autem Terram sanctam ingredi voluit; et in monte 
Galaad exstruxit acervum testimonii, in quo nihil inter sarcinas ejus Mesopotamiae 
possessor invenerat, jurans se numquam ad locum in quo servierat reversurum; 
et ad torrentem Jaboch cum Angelo luctatus, claudicare coepit, et πλατὺ 
νεῦρον [ Scil. nervus femoris] ejus emarcuit, statimque Israel sortitus 
est nomen: et illa quondam dilecta conjux, pro qua servierat juxta Bethleem, 
in qua erat virginitatis praeco Dominus nasciturus, a filio [ Scil. Benoni]
doloris occiditur[86]; et consortia Mesopotamiae Evangelica in civitate 
moriuntur.
______________________________________________________________________
          20.
          Corpus Christi mundi debent sumere. --Miror autem cur Judam et 
Thamar nobis proposuerit in exemplum, nisi forte et meretricibus delectatur; 
aut occisum Onam [ Mss. Aunam], quod fratri semen inviderit: quasi nos 
qualemcumque seminis fluxum absque liberorum opere comprobemus. Perspicuum 
est de Moyse, quod periclitatus esset in diversorio, nisi Sephora, quae 
interpretatur avis, 269 filium circumcidisset, et praeputium nuptiarum 
cultro Evangelico desecasset. Iste nempe Moyses est, qui cum vidisset visionem 
magnam, et Angelum, sive Dominum loquentem in rubo, nequaquam valuit ad 
eum accedere, nisi solvisset corrigiam calceamenti sui, et abjecisset vincula 
nuptiarum. Nec mirum hoc de amico et propheta et legifero Dei, cum omnis
populus accessurus ad montem Sina, et Dei auditurus eloquium, tribus diebus 
sanctificari jussus sit, et se ab uxoribus abstinere. Quod quidem scimus 
(licet praepostere faciam historiae ordinem confundere) etiam ad David 
fugientem, ab Achimelech sacerdote dictum: Si mundi sunt pueri ab uxoribus? 
Et ille respondit: Ab heri et nudiustertius[87]. Panes enim propositionis, 
quasi corpus Christi, de uxorum cubilibus consurgentes edere non poterant. 
Et nobis in transitu est contemplandum quod dixit: Si mundi sunt pueri 
ab uxoribus? videlicet quod ad munditias corporis Christi, omnis coitus 
immundus sit. In lege quoque praecipitur, ut pontifex nisi virginem non 
ducat uxorem[88], nec [ Mss. ne] viduam accipiat. Si eadem virginis
______________________________________________________________________
viduaeque conditio est, quare altera recipitur, altera reprobatur? Et sacerdotalis 
vidua in domo jubetur sedere patris sui, nec secundum nosse matrimonium. 
Si soror virgo moritur sacerdotis, quomodo ipse ad patris ac matris exsequias, 
ita ad eam jubetur incedere. Si vero nupta sit, quasi aliena contemnitur. 
Qui uxorem duxerit, et qui plantaverit vineam velut propagines filiorum, 
prohibetur ad bella procedere[89]. Non enim potest Domini servire militiae 
servus uxoris. Et de speculis mulierum jejunantium, quasi de purissimis 
corporibus virginum, luter in tabernaculo funditur: et intrinsecus in sanctuario 
tam Cherubim, quam Propitiatorium, et arca testamenti, et 270 mensa propositionis, 
et candelabrum, et thuribulum ex auro mundissimo
______________________________________________________________________
sunt. Neque enim in Sancta sanctorum inferri poterat argentum.
          21.
Josue nomina. Secunda circumcisio cum petrino cultello. Regnum quinque 
sensuum. --Quid moror in Moyse, cum mihi propositum sit cursim celeriterque 
dictanti, singula breviter [ Al. leviter] perstringere, et intelligentiae 
quasdam lineas ducere? Transcendam ad Jesum filium Nave, qui ante dictus 
est Ause, sive, ut rectius habetur in Hebraeo, Osee, id est, salvator. 
Ipse enim, secundum Epistolam Judae, salvavit, et eduxit populum Israel 
ex Aegypto, et in terram repromissionis induxit. Hic Jesus statim ut venit 
ad Jordanem, aquae nuptiarum, quae semper in Lege fluxerant, arefactae 
sunt, et steterunt: et siccis pedibus ac nudis populus omnis transiit, 
et venit in Galgala, ibique secundo est circumcisus. Quod si juxta litteram 
accipimus, penitus stare non potest.
Si enim duplex haberemus praeputium, vel excisa pellicula iterum nasceretur, 
recte secunda circumcisio haberet locum. Nunc autem hoc significatur, quod 
Jesus cultello Evangelii populum, qui per desertum venerat, circumcidit, 
et circumcidit cultello petrino, ut quod in Moysi filio praefigurabatur 
ante in paucis, id sub Jesu impleretur in cunctis. Sed et ipsa praeputia 
in unum cumulum [ Mss. tumulum] coacervata et sepulta, et terra obruta, 
et ablatum opprobrium Aegypti, et nomen loci Galgala, quod interpretatur 
revelatio, ostendunt, dum in praeputio ambularet populus per desertum, 
oculos ejus fuisse caecatos. Videamus et consequentia. Post Evangelii circumcisionem, 
et consecrationem duodecim lapidum in loco revelationis, statim Pascha 
celebratur:
immolatur eis agnus, et sanctae Terrae vescuntur alimentis. Egreditur Jesus, 
occurrit ei Princeps militiae gladium tenens, id est, vel pro circumciso 
populo pugnare 271 se monstrans, vel dissecans glutinum nuptiarum. Similiterque 
ut Moysi praeceptum fuerat, et huic praecipitur: Solve calceamentum tuum. 
Locus enim in quo stas, terra sancta est[90]. Quia sic erat Domini armatus 
exercitus in tubis sacerdotalibus, quasi ad Evangelicam praedicationem 
sub typo Jericho, mundus subvertitur. Et ut infinita praeteream (neque 
enim nunc mihi
______________________________________________________________________
propositum est omnia veteris Testamenti aperire mysteria), quinque reges, 
qui in terra repromissionis ante regnabant, resistebantque Evangelico exercitui 
[ Al. exercitu], Jesu pugnante, superantur[91]. Hoc puto intellectu esse 
perspicuum, quod antequam Dominus populum suum educeret de Aegypto, et 
circumcideret eum, visus, odoratus, gustus, auditus, tactusque regnaverint, 
et his quasi principibus fuerint universa subjecta. Quos Jesus ad speluncam 
corporis confugientes, et ad tenebrosum locum, ipsum ingrediens corpus 
interfecit: ut per id occiderentur, per quod ante regnabant.
          22.
          Moyses Legem significat. Vicenarius numerus infaustus. Belphegor 
apud Hebraeos est Priapus. Jesus non plangitur moriens. --Verum jam tempus 
est, ut
______________________________________________________________________
castitatis Jesu vexillum levemus. Moyses scribitur habuisse uxorem. Moysen 
autem et Dominus noster, et Apostolus interpretantur Legem: Habent Moysen 
et Prophetas[92]. Et: Ab Adam usque ad Moysen regnavit peccatum, etiam 
super eos qui non peccaverunt, in similitudine praevaricationis Adae[93]: 
nullique dubium est, in utroque testimonio Moysen Legem significare. Sicut 
ergo legimus quod Moyses, id est, Lex habuerit uxorem, ostende mihi, Jesum 
Nave vel uxorem habuisse, vel filios: et si potueris monstrare, victum 
me esse fatebor. Et certe pulcherrimum terrae Judaeae in partitione accepit 
locum, moriturque, non in vicenario numero qui semper in Scripturis infaustus 
est: in quo servivit Jacob, et venditus est Joseph, et quem diligit Esau,
______________________________________________________________________
accipiens in eo quaedam munera; sed in decimo, de cujus laude crebro diximus: 
sepeliturque in Thamnath sare, id est, in perfectissimo principatu, sive 
in 272 numero operimenti novi: ut virginum significaret greges, Salvatoris 
auxilio coopertos in monte Ephraim, hoc est in monte frugifero, ab aquilone 
montis Gaas [Mss. Gaes], qui interpretatur commotio: Mons enim Sion, latera 
aquilonis, civitas regis magni[94], quae opposita semper invidiae est, 
et per singulas tentationes dicit: Mei vero pene moti sunt pedes[95]. Cumque 
in sepultura
______________________________________________________________________
Jesu, liber qui ex nomine ejus appellatur, expletus sit; rursum in Judicum 
volumine, quasi vivens resurgensque describitur: et sub ἀνακεφαλαιώσει 
opera ipsius praedicantur: et legitur, Misit Jesus populum, et obierunt 
filii Israel, unusquisque in haereditatem suam, ut possiderent terram. 
Et, Servivit populus Domino cunctis diebus Jesu, et caetera. Statimque 
subjungitur: Et mortuus est Jesus Nave servus Domini centum decem annorum. 
Porro Moyses vidit tantum terram repromissionis, et intrare non potuit, 
et mortuus est in terra Moab, et sepelivit eum Dominus in valle terrae 
Moab contra domum Phogor, et non cognovit vir sepulcrum ejus usque in diem 
hunc[96]. Comparemus utriusque sepulturam: Moyses in terra Moab moritur, 
Jesus in terra Judaeae.
______________________________________________________________________
Ille sepelitur in valle contra domum Phogor, quod interpretatur ignominia 
(proprie quippe Phogor lingua hebraea Priapus appellatur); hic in monte 
Ephraim ab aquilone montis Gaas. Et est in verbis simplicibus semper divinarum 
Scripturarum sensus augustior. Quia apud Judaeos gloria erat in partubus 
et parturitionibus; et maledicta sterilis, quae non habebat semen in Israel; 
et beatus cujus erat semen in Sion, et domestici in Jerusalem: et in benedictione 
maxima ponebatur, Uxor tua sicut vitis abundans in lateribus domus tuae. 
Filii tui sicut novellae olivarum in circuitu mensae tuae[97]; idcirco 
sepulcrum ejus positum in valle describitur contra domum idoli, quod proprie 
libidini consecratur. Nos autem qui militamus sub Jesu duce, usque
______________________________________________________________________
ad praesentem diem ignoramus ubi Moyses sit sepultus. 273 Contemnimus enim 
Phogor [ Al. Phegor], et omnem ignominiam ejus, scientes quod qui in carne 
sunt, Deo placere non possunt. Et Dominus ante diluvium quoque dixerit: 
Non permanebit spiritus meus in hominibus istis, quia caro sunt[98]. Quamobrem 
et Moyses moriens plangitur a populo Israel: Jesus autem quasi victurus 
non plangitur. Nuptiae enim finiuntur in morte, virginitas post mortem 
incipit coronari.
          23.
          Jephte temerarii voti arguitur. Sacerdotes plurimi uxorati. Levitarum 
habitus. Error Encratitarum. --Samson quoque producit in medium, nec decalvatum 
quondam Domini Nazaraeum a muliere considerat; qui licet typum teneat Salvatoris, 
quod meretricem
______________________________________________________________________
ex gentibus adamarit Ecclesiam; et multo plures hostium moriens, quam vivus 
occiderit: tamen
conjugalis pudicitiae exempla non praebet. Et certe iste est secundum prophetiam 
Jacob[99], qui cum concitus equi pernicitate ferretur, a serpente percussus, 
retrorsum cecidit. Debboram autem et Barach, et uxorem Aber [ Mss. Chaber] 
Cynei cur enumeraverit, prorsus non intelligo: cum aliud sit bellorum principes 
et historiae ordinem texere: aliud figuras aliquas significare conjugii, 
quae in istis omnino non comparent. Porro quod praefert Jephte patris fidem, 
lacrymis virginis filiae, pro nobis facit. Et nos enim non tam virgines 
saeculi, quam eas quae propter Christum sunt virgines, praedicamus: et 
a plerisque Hebraeorum reprehenditur pater voti temerarii, qui dixerit: 
Si tradens tradideris filios Ammon in manibus meis, quicumque
______________________________________________________________________
exierit de domo mea in occursum mihi, cum reverti coepero in pace a filiis 
Ammon, erit Domino, et offeram illum holocaustum[100]. Si canis (inquiunt), 
si asinus occurrisset, quid faceret? Ex quo volunt Dei dispensatione esse 
factum ut qui improspecte voverat, errorem votorum in filiae morte sentiret. 
Si autem Samuel nutritus in tabernaculo duxit uxorem, quid hoc ad praejudicium 
virginitatis? Quasi non hodie quoque plurimi sacerdotes habeant matrimonia: 
et Apostolus episcopum describat unius uxoris virum, habentem filios cum 
omni castitate[101]. 274 Simulque noscendum, quod Samuel Levita, non sacerdos, 
non Pontifex fuerit. Unde et faciebat illi mater sua Ephod bad, superhumerale 
videlicet lineum, qui habitus proprie Levitarum
______________________________________________________________________
et minoris est ordinis[102]. Unde et in Psalmis non nominatur inter sacerdotes, 
sed inter eos qui invocant nomen Domini: Moyses, et Aaron in Sacerdotibus 
ejus, et Samuel inter eos, qui invocant nomen ejus[103]. Levi enim genuit 
Caath, Caath genuit Aminadab, Aminadab genuit Chore, Chore genuit Assir, 
Assir genuit Helchana, Helchana genuit Sub, Sub genuit Tou, Tou genuit 
Eliu, Eliu genuit Jeroam, Jeroam genuit Helchana, Helchana genuit Samuelem. 
Nullique dubium est sacerdotes de Aaron et Eleazar et Phinees stirpe generatos. 
Qui cum et ipsi uxores habuerint, recte nobis opponerentur, si errore Encratitarum 
ducti, contenderemus, matrimonia reprobanda: et non esset noster Pontifex 
secundum ordinem Melchisedec
______________________________________________________________________
sine patre, sine matre, ἀγενεαλόγητος, hoc est, sine nuptiis. Et revera 
magnos fructus ex liberis Samuel
capit: ut quia ipse placuit Deo, tales genuerit, qui Domino displicerent. 
Quod si Booz et Ruth nobis objicit ad comprobandam digamiam, sciat in Evangelio 
ob typum Ecclesiae, etiam Raab meretricem in ordine majorum Domini enumeratam.
          24.
          Quare David sanguinarius vir. Quando exstruxit Salomon templum. 
--Porro quod David ducentis praeputiis emisse jactat uxorem, noverit, illum 
et alias habuisse quamplurimas: et Michol filiam Saul, quam pater alteri 
tradiderat, postea recepisse; et jam senem Sunamitidis puellae calefactum 
esse complexibus. Nec hoc dico, quod sanctis viris quidquam detrahere audeam; 
sed quod aliud sit in Lege versari, aliud in Evangelio. Ille occidit Uriam 
Hethaeum [Gethaeum juxta LXX], moechus exstitit in Bethsabee.
Et quia erat vir sanguinarius, non (ut plerique existimant) propter bella, 
sed propter homicidium, Templum Domini aedificare prohibetur. Nos autem 
si unum de minimis scandalizaverimus, et si fratri dixerimus Raca, et non 
recta [ Al. recte] 275 viderimus, expedit ut mola asinaria ligetur circa 
collum nostrum, et rei erimus gehennae, et adulterium in solo nobis aspectu 
reputabitur. Transit ad Salomonem, per quem se cecinit ipsa sapientia: 
et cum uxorium eum dicat, atque in illius laudibus immoretur, miror cur 
non jungat et illud de Cantico canticorum: Sexaginta sunt reginae, et octoginta 
concubinae: et adolescentulae, quarum non est numerus[104]. Et illud de 
Regnorum tertio, quod septingentas habuerit uxores, et trecentas concubinas,
______________________________________________________________________
et alias innumerabiles[105]. Hae nempe sunt, quae averterunt cor ejus a 
Domino: et tamen antequam plures haberet uxores, et carnis vitiis laberetur, 
in principio regni et adolescentiae exstruit Domino templum. Unusquisque 
enim non de futuris, sed de praesentibus judicatur. Quod si Salomonis exempla 
ei placent, jam non digamus erit et trigamus; sed nisi septingentas habuerit 
uxores, et trecentas concubinas, typum ejus et meritum implere non poterit. 
Obsecro te, lector, et id ipsum saepe commoneo, ut scias me, quae loquor, 
necessitate dicere: nec detrahere his qui in Lege praecesserint, sed servisse 
eos temporibus et conditionibus suis, et illam Domini implesse sententiam: 
Crescite, et multiplicamini, et replete terram[106]; et quod
______________________________________________________________________
his majus est, futurorum typos praebuisse. Nobis autem, quibus dicitur: 
Tempus in collecto est, superest, ut qui habent uxores, sic sint, quasi 
non habeant, aliud praecipi, et virginitatem a Salvatore virgine dedicari.
          25.
          Norma Scripturarum. Probat Susannae historiam. --Eliam
et Elisaeum quam stulte in catalogo posuerit maritorum, me facente, manifestum 
est. Si enim Joannes Baptista venit in spiritu et virtute Eliae, et Joannes 
virgo est: utique non solum in spiritu ejus venit, sed etiam in corporis 
castitate. Porro illud quod de Ezechia commemorari potest, quamquam hoc 
ille solita stoliditate non viderit, quod post vitam recuperatam, et quindecim 
annorum spatia protelata, dixerit: Amodo filios faciam; sciat in Hebraeis 
voluminibus non haberi, sed legi pro hoc: Pater filiis notam faciet veritatem 
tuam. Nec mirum si Olda uxor Sellum prophetissa consulatur [ Al. consolatur] 
ab Josia rege Judae, jam captivitate vicina, et ira Domini stillante super 
Jerusalem: cum haec norma sit Scripturarum, ut 276 deficientibus viris
sanctis, mulieres in virorum laudentur opprobria. Superfluum autem est 
de Daniele dicere, cum Hebraei usque hodie autument, et illum, et tres 
pueros fuisse eunuchos, ex illa Dei sententia, quam Isaias loquitur ad 
Ezechiam: Et de filiis tuis qui nascentur ex te, tollent et facient eunuchos 
in domo regis[107]. Rursusque in Daniele legimus: Et dixit rex Asphanez 
principi eunuchorum, ut introduceret de filiis captivitatis Israel, et 
de semine regio, et de phorthommim [ Al. phortemmim] pueros, in quibus 
non esset macula, pulchros facie, et intelligentes sapientiam[108]. Et 
argumentantur, si de semine regio electi sunt Daniel et tres pueri; de 
semine autem regio eunuchos fore Scriptura praedixit, hos esse qui eunuchi 
facti sunt. Si vero et illud opposuerit, quod
______________________________________________________________________
in Ezechiele dicitur[109], Noe et Daniel et Job in terra peccatrice filios 
et filias liberare non posse, respondendum est, quod juxta hypothesin dictum 
sit. Nec enim eo tempore Noe et Job erant quos multis ante saeculis fuisse 
cognovimus. Et est sensus: Si tales et tales viri fuerint in terra peccatrice, 
filios suos et filias liberare non poterunt; quia justitia patris non liberabit 
filium; nec peccatum alterius alteri imputabitur. Anima enim quae peccaverit, 
ipsa morietur[110]. Sed et hoc dicendum, Danielem juxta historiam libri 
ejus, cum Joachim rege captum eo tempore, quo Ezechiel quoque ductus est 
in captivitatem. Quomodo ergo potuit habere filios, qui adhuc puer erat? 
et expleto triennio, introductus est ad regis obsequium. Ac ne quis putet
______________________________________________________________________
Ezechiel jam viri meminisse Danielis, et non pueri; Factum est, inquit, 
in anno sexto, regis scilicet Joachim, in mense sexto, in quinta mensis[111]; 
Et, Ego sedebam in domo mea, et senes Juda sedebant coram me[112]. Atque 
in eadem die ad eum dicitur. Si fuerint Noe et Daniel, et Job. Erat
______________________________________________________________________
igitur Daniel adhuc puer, et notus populo, vel propter interpretationem 
somniorum regis, vel propter Susannae liberationem, et occisionem presbyterorum. 
Et perspicue comprobatur, eo tempore quo haec dicebantur de Noe et Daniele 
et Job, adhuc puerum fuisse Danielem, nec potuisse habere filios et filias, 
quos sua justitia liberaret. Huc usque de Lege. 277
          26.
          Evangelium non est ante Christi crucem. Mulieres Judaeorum ministrabant: 
magistris alimenta. Joannes Evangelista virgo; ordinem aetatis commendat; 
quo tempore mortuus; privilegia ejus. --Venit ad Evangelium, et proponit 
nobis Zachariam et Elisabeth, Petrum et socrum ejus, et consueta vecordia 
non intelligit istos quoque inter eos, qui legi servierint, debuisse numerari. 
Neque enim
Evangelium ante crucem Christi est, quod passione et sanguine ipsius dedicatur. 
Juxta quam regulam Petrus et caeteri Apostoli, ut ei ex superfluo interim 
concedam, habuerunt quidem [ Al. quidam] uxores, sed quas eo tempore acceperant, 
quo Evangelium nesciebant. Qui assumpti postea in Apostolatum, relinquunt 
officium conjugale. Nam cum Petrus ex persona Apostolorum dicit ad Dominum: 
Ecce nos reliquimus omnia, et secuti sumus te: respondit ei Dominus, Amen 
dico vobis, quoniam nemo est qui dimiserit domum, aut parentes, aut fratres, 
aut uxorem, aut filios propter regnum Dei, qui non recipiat multo plura 
in saeculo isto, et in saeculo futuro vitam aeternam[113]. Si autem nobis 
illud opposuerit ad probandum, quod omnes Apostoli uxores habuerint,
______________________________________________________________________
Numquid non habemus potestatem mulieres vel uxores circumducendi (quia 
γυνὴ apud Graecos utrumque significat) sicut caeteri Apostoli, et Cephas, 
et fratres Domini, jungat et illud quod in Graecis codicibus est: Numquid 
non habemus potestatem sorores mulieres, vel uxores circumducendi? Ex quo 
apparet eum de aliis sanctis dixisse mulieribus, quae juxta morem Judaicum 
magistris de sua substantia ministrabant, sicut legimus ipsi quoque Domino 
factitatum. Nam, et ordo verborum hoc significat: Numquid non habemus potestatem 
manducandi, et bibendi, aut sorores mulieres circumducendi[114]? Ubi de 
comedendo et bibendo, ac de administratione sumptuum praemittitur, et de 
mulieribus sororibus infertur, perspicuum est, non uxores debere intelligi,
______________________________________________________________________
sed eas, ut diximus, quae de sua substantia ministrabant. Quod et in veteri 
Lege de Sunamitide illa scribitur,
quae solita sit Elisaeum recipere, et ponere ei mensam, et panem, et candelabrum, 
et caetera. Aut certe si γυναῖκας, uxores, accipimus, non mulieres, id 
quod additur, sorores, tollit uxores, et 278 ostendit eas germanas in spiritu 
fuisse, non conjuges. Quamquam, excepto Apostolo Petro, non sit manifeste 
relatum de aliis Apostolis, quod uxores habuerint; et cum de uno scriptum 
sit, ac de caeteris tacitum, intelligere debemus sine uxoribus eos fuisse, 
de quibus nihil tale Scriptura significet. Et tamen ille qui nobis objecit 
Zachariam et Elisabeth, Petrum et socrum ejus, sciat, de Zacharia et Elisabeth 
Joannem fuisse generatum, id est, de nuptiis virginem, de Lege Evangelium, 
de matrimonio castitatem, ut a Propheta virgine, virgo Dominus et annuntiaretur, 
et baptizaretur.
Possumus autem de Petro dicere, quod habuerit socrum eo tempore quo credidit, 
et uxorem jam non habuerit, quamquam legatur in περιόδοις et uxor ejus, 
et filia. Sed nunc nobis de Canone omne certamen est. Et quia ad Apostolos 
provocavit, quod principes disciplinae nostrae, et Christiani dogmatis 
duces, virgines non fuerint, ut eos interim virgines concedamus non fuisse 
(neque enim hoc praeter Petrum probari potest) noverit hos esse Apostolos, 
de quibus Isaias vaticinatur: Nisi Dominus sabaoth reliquisset nobis semen, 
quasi Sodoma essemus, et similes Gomorrae fuissemus[115]. Qui ergo erant 
ex Judaeis, virginitatem quam in Judaismo amiserant, in Evangelio habere 
non poterant. Et tamen Joannes unus ex discipulis, qui minimus traditur 
fuisse inter
______________________________________________________________________
Apostolos, et quem fides Christi virginem repererat, virgo permansit, et 
ideo plus amatur a Domino, et recumbit super pectus Jesu. Et quod Petrus, 
qui uxorem habuerat, interrogare non audet, illum rogat ut interroget. 
Et post resurrectionem, nuntiante Maria Magdalene quod Dominus resurrexisset, 
uterque cucurrit ad sepulcrum; sed ille praevenit. Cumque essent in navi 
et piscarentur in lacu Genezareth, Jesus stabat in littore, nec sciebant 
Apostoli quem viderent: solus virgo virginem agnoscit, et dicit Petro: 
Dominus est. Rursum post auditam sententiam, quod ab alio cingendus esset 
Petrus, et ducendus quo 279 nollet, et crucis fuisset illi passio prophetata, 
et ille diceret: Domine, quid iste? nolens deserere Joannem, cum quo semper
fuerat copulatus, dicit ei Dominus: Quid ad te si eum volo sic esse[116]? 
Unde et sermo exivit
______________________________________________________________________
inter fratres, illum discipulum non moriturum. Ex quo ostenditur, virginitatem 
non mori, nec sordes nuptiarum abluere cruore martyrii, sed manere cum 
Christo, et dormitionem ejus, transitum esse, non mortem. Si autem obnixe 
contenderit, Joannem virginem non fuisse, et nos amoris praecipui causam 
virginitatem diximus, exponat ille, si virgo non fuit, cur caeteris Apostolis 
plus amatus sit? At dicis, super Petrum fundatur Ecclesia: licet id ipsum 
in alio loco super omnes Apostolos fiat, et cuncti claves regni coelorum 
accipiant, et ex aequo super eos Ecclesiae fortitudo solidetur, tamen propterea 
inter duodecim unus eligitur, ut capite constituto, schismatis tollatur 
occasio. Sed cur non Joannes electus est virgo? Aetati delatum est, quia 
Petrus senior
erat, ne adhuc adolescens ac pene puer, progressae aetatis hominibus praeferretur, 
et magister bonus, qui occasionem jurgii debuerat auferre discipulis, et 
qui dixerat eis: Pacem meam do vobis, pacem relinquo vobis[117]; et, qui 
voluerit inter vos major esse, minimum omnium sit[118], in adolescentem 
quem dilexerat, causam praebere videretur invidiae. Ut autem sciamus Joannem 
tunc fuisse puerum, manifestissime docent Ecclesiasticae historiae, quod 
usque ad Trajani vixerit imperium, id est, post passionem Domini sexagesimo 
octavo anno dormierit: quod et nos in libro de Illustribus Viris breviter 
perstrinximus. Petrus Apostolus est; et Joannes Apostolus, maritus, et 
virgo, sed Petrus Apostolus tantum: Joannes et Apostolus et Evangelista, 
et Propheta.
______________________________________________________________________
Apostolus, quia scripsit ad Ecclesias ut magister: Evangelista, quia 280 
librum Evangelii condidit, quod excepto Matthaeo, alii ex duodecim Apostoli 
non fecerunt. Propheta: vidit enim in Pathmos insula, in qua fuerat a Domitiano 
principe ob Domini martyrium relegatus, Apocalypsim infinita futurorum 
mysteria continentem. Refert autem Tertullianus, quod Romae missus in ferventis 
olei dolium, purior et vegetior exiverit, quam intraverit. Sed et ipsum 
ejus Evangelium multum distat a caeteris. Matthaeus quasi de homine incipit 
scribere: Liber generationis Jesu Christi, filii David, filii Abraham:
Lucas a sacerdotio Zachariae: Marcus a prophetia Malachiae prophetae, et 
Isaiae. Primus habet faciem hominis, propter genealogiam; secundus faciem 
vituli, propter Sacerdotium; tertius faciem leonis, propter vocem clamantis 
in deserto: Parate viam Domini, rectas facite semitas ejus[119]. Joannes 
vero noster, quasi aquila ad superna volat, et ad ipsum Patrem pervenit, 
dicens: In principio erat Verbum, et Verbum erat apud Deum, et Deus erat 
Verbum. Hoc erat in principio apud Deum, et caetera. Exposuit virginitas, 
quod nuptiae scire non poterant, et ut brevi sermone multa comprehendam, 
doceamque cujus privilegii sit Joannes, immo in Joanne virginitas, a Domino 
virgine, mater virgo, virgini discipulo commendatur.
          27.
______________________________________________________________________
Maternae virginitatis amissio, compensata virginitate filiorum. --Verum 
casso labore sudamus. Objicit quippe nobis adversarius Apostolicam sententiam, 
et ait: Adam primus formatus est, deinde Eva, et Adam non est seductus; 
mulier autem seducta in praevaricationem facta est. Salva autem fiet per 
filiorum generationem, si permanserint in fide, et dilectione, et sanctificatione 
cum sobrietate[120]. Consideremus cur Apostolus ad hanc sententiam, et 
unde pervenerit: Volo ergo viros orare in omni loco, levantes sanctas manus 
sine ira et cogitationibus[121]. Consequenter itaque mulieribus 281 dat 
praecepta vitae, et ait: Similiter et mulieres in habitu ornato, cum verecundia 
et castitate, ornantes se, non in tortis crinibus, aut auro, vel margaritis,
______________________________________________________________________
     120: (I Tim. II, 13-15)
sive veste pretiosa: sed secundum quod decet mulieres, promittentes pietatem 
per opera bona. Mulier in silentio discat cum omni subjectione. Docere 
autem mulieri non permitto, neque dominari in virum; sed esse in silentio[122]Et 
ne videretur mulieris dura conditio, quae eam in mariti redigeret servitutem, 
legis recordatur antiquae et ad originale exemplum redit: quod Adam primus 
factus sit, deinde mulier ex costa ejus: et quod Adam diabolus seducere 
non potuerit, sed Evam: et quod post offensam Dei statim viro subjecta 
sit, et ad maritum illius facta conversio: quodque errorem veterem illa 
quae semel
______________________________________________________________________
connubio copulata est, et redacta in conditionem Evae, filiorum procreatione 
deleret: Ita tamen, si ipsos filios erudiret in fide et dilectione Christi, 
et in sanctificatione et pudicitia: non enim (ut male habetur in Latinis 
codicibus) sobrietas est legenda, sed castitas, id est, σωφροσύνη. Vide 
igitur quomodo ex hoc quoque ipso testimonio supereris: et quod putabas 
esse pro nuptiis, pro virginitate sentire cogaris. Nam si salvatur mulier 
in filiorum generatione, et liberorum numerus salus matrum est, cur addidit, 
si permanserint filii in charitate et sanctificatione cum castitate? Tunc 
ergo salvabitur mulier, si illos genuerit filios, qui virgines permansuri 
sunt: si quod ipsa perdidit, acquirat in liberis, et damnum radicis et 
cariem, flore compenset et pomis.
          28.
          Vitia mulierum. Diabolus et filiae ejus insatiabiles. Amor mulieris 
quid secum trahit? --Supra in transitu, ubi nobis adversarius proposuerat 
Salomonem multinubum, qui Templum Dei exstruxit, strictim responderam, 
ut per quaestiones reliquas currerem. Nunc ne clamitet, et hunc et alios 
in Lege patriarchas et prophetas et sanctos viros a nobis esse temeratos, 
proponamus hujus ipsius, qui multas uxores et concubinas habuit, de nuptiis 
voluntatem. Nemo enim melius scire potest quid sit uxor, 282 vel mulier, 
illo qui passus est. Loquitur ergo in Proverbiis: Mulier insipiens et audax, 
inops panis efficitur[123]. Cujus panis? Nempe illius qui de coelo descendit: 
statimque subjungit: Terrigenae apud eam pereunt, et in profundum inferni 
incurrunt.
______________________________________________________________________
Qui sunt terrigenae qui apud eam pereunt? Utique illi, qui sequuntur primum 
Adam, qui de terra est, et non secundum, qui de coelo est. Et rursum in 
alio loco: Sicut in ligno vermis, ita perdit virum suum uxor malefica[124]. 
Si autem asseveraveris, hoc de malis conjugibus dictum esse, et ego tibi 
breviter respondebo: Quae enim mihi incumbit necessitas venire in dubium, 
utrum bona an mala futura sit quam duxero? Melius est, inquit, habitare 
in terra deserta, quam cum uxore litigiosa et iracunda[125]. Quam rarum 
sit uxorem sine his vitiis inveniri, novit ille qui duxit uxorem. Unde 
pulchre Varius Geminus sublimis Orator, Qui non litigat, inquit, coelebs 
est. Melius est habitare in angulo tecti, quam cum uxore maledica in domo 
communi
______________________________________________________________________
[126]. Si domus communis mariti et uxoris
______________________________________________________________________
erigit uxorem in superbiam, et contumeliam viro facit: quanto magis si 
ditior uxor fuerit, et in domo ejus vir manserit! Incipit enim non uxor 
esse, sed domina; et viro si offenderit, migrandum est. Stillicidia ejiciunt 
hominem in die hiemali de domo sua, similiter et mulier maledica de propria 
domo[127]. Assiduis quippe jurgiis et quotidiana garrulitate facit perfluere 
domum ejus, et ejicit eum de aedibus suis, id est, de Ecclesia. Unde et 
supra ab eodem Salomone praecipitur: Fili, ne supereffluas. Et Apostolus 
ad Hebraeos: Propterea, inquit, debemus intendere amplius his quae dicuntur, 
ne forte supereffluamus[128]. Illud vero quis taceat, quod sub aenigmate 
scribitur? Sanguisugae tres filiae erant dilectione dilectae, sed istae 
non saturaverunt
______________________________________________________________________
eam, et quartae non sufficit dicere satis est: Infernus, et amor mulieris, 
et terra quae non satiatur aqua, et ignis non dicit satis est[129]. Sanguisuga 
diabolus est, diaboli filiae sunt dilectione dilectae, quae satiari interfectorum 
283 cruore non possunt: Infernus, et amor mulieris, et terra arens, et 
ignis exaestuans[130]. Non hic de meretrice, non de adultera dicitur, sed 
amor mulieris generaliter accusatur, qui semper insatiabilis est, qui exstinctus 
accenditur, et post copiam rursum inops est, animumque virilem effeminat, 
et excepta passione quam sustinet, aliud non sinit cogitare. Simile quid 
et in sequenti parabola legimus: Per tria movetur terra, quartum autem 
non potest ferre [Mss. ferri]: si servus regnet, et stultus si saturetur
______________________________________________________________________
panibus, et odiosa uxor si habeat bonum virum: et ancilla si ejiciat dominam 
suam[131]. Ecce, et hic inter malorum magnitudinem uxor ponitur. Quod si 
responderis, sed uxor odiosa, dicam tibi quod et supra. Atqui hoc periculum 
in memet fieri grave est. Qui enim ducit uxorem, in ambiguo est, utrum 
odiosam, an amabilem ducat. Si odiosam duxerit, ferri non potest. Si amabilem, 
amor illius inferno, et arenti terrae, et incendio comparatur.
          29.
          Sapientia carnis et spiritus. Boni creati sumus a Deo; vitio 
nostro lapsi. --Veniamus ad Ecclesiasten, de ipso quoque pauca testimonia 
ponentes. Omnibus tempus est, et tempus omni rei sub coelo. Tempus pariendi, 
et tempus moriendi, tempus plantandi, et tempus evellendi quod plantatum 
est (Eccle.
______________________________________________________________________
III, 1 seqq.). Peperimus in Lege cum Moyse, moriamur
in Evangelio cum Christo. Plantavimus in nuptiis, evellamus per pudicitiam 
quod plantatum est. Tempus amplexandi, et tempus longe fieri ab amplexu. 
Tempus amandi, et tempus odiendi. Tempus belli, et tempus pacis. Simulque 
nos commonet, ne Legem Evangelio praeferamus; nec puritatem virginitatis, 
nuptiis putemus aequandam. Meliora sunt, dicens, novissima sermonis, quam 
initium ejus[132]. Statimque subjungit: Ne dixeris, quid factum est, quia 
dies priores meliores erant, quam hi. Quia non sapienter interrogasti de 
hoc[133]: et reddit causam quare dies posteriores meliores sint quam priores: 
quia bona, inquit, est sapientia cum haereditate. In Lege enim sapientiam 
carnis, mors sequebatur occidens: in Evangelio sapientiam spiritus, haereditas
______________________________________________________________________
exspectat aeterna. Ecce hoc inveni, dicit Ecclesiastes, hominem unum de 
mille inveni, et mulierem in his omnibus non inveni. Verumtamen reperi, 
quod fecit Deus 284 hominem rectum; et ipsi quaesierunt cogitationes malas. 
Rectum hominem invenisse se dicit. Considera vim verbi. In hominem, et 
vir et femina continetur: et mulierem, inquit, in his omnibus non inveni. 
Legamus principium Geneseos, et inveniemus Adam, hoc est, hominem, tam 
virum quam feminam nuncupari. Cum ergo boni creati simus et recti a Deo, 
ipsi vitio nostro sumus ad pejora delapsi: et quod in paradiso rectum in 
nobis fuerat, egredientibus de paradiso depravatum est. Quod si objeceris, 
antequam peccarent, sexum viri et feminae fuisse divisum, et absque peccato 
eos potuisse conjungi.
Quid futurum fuerit incertum est. Neque enim Dei possumus scire judicia, 
et ex nostro arbitrio, illius sententiae praejudicare. Hoc quod factum 
est, in propatulo est, quod qui in paradiso virgines permanserunt, ejecti 
de paradiso copulati sunt. Aut quid nocebat, si paradisus nuptias recipit, 
et nulla est inter maritatam virginemque diversitas, etiam in paradiso 
eos ante sociari? Ejiciuntur de paradiso: et quod ibi non fecerunt, in 
terra faciunt, ut statim a principio conditionis humanae, virginitatem 
paradisus, et terra nuptias dedicaverit. In omni tempore sint vestimenta 
tua candida[134]. Candor vestium sempiternus, virginitatis est puritas. 
In matutino seminavimus semen nostrum, et ad vesperam non cessemus. Qui 
servivimus in Lege nuptiis, virginitati
______________________________________________________________________
in Evangelio serviamus.
          30.
          Canticum canticorum non significat amorem carnis. --Transeo ad 
Canticum canticorum, et quod adversarius totum putat esse pro nuptiis, 
virginitatis continere sacramenta monstrabo. Audiamus quid
loquatur sponsa, antequam sponsus ejus ad terras veniat, patiatur, inferos 
penetret, ac resurgat. Similitudines auri faciemus tibi cum distinctionibus 
argenti, quoadusque rex in accubitu suo est[135]. Antequam resurgeret Dominus, 
et Evangelium coruscaret, non habebat aurum sponsa, sed similitudines auri. 
Argentum autem quod in nuptiis habere se pollicetur, habebat varium atque 
distinctum in viduis, continentibus, ac maritatis. Deinde sponsus respondet 
ad sponsam, et eam docet, quod veteris Legis umbra transierit, et veritas 
Evangelii venerit. 285 Surge, veni, proxima mea, sponsa mea, quoniam ecce 
hiems transiit, pluvia abiit sibi[136]. Hoc de veteri Testamento. Rursum 
de Evangelio et virginitate. Flores visi sunt in
______________________________________________________________________
terra, tempus sectionis advenit[137]. Nonne tibi videtur idipsum dicere, 
quod et Apostolus: Superest ut et qui habent uxores, sic sint quasi non 
habeant[138]? Et manifestius de praeconio castitatis: Vox, inquit, turturis 
audita est in terra nostra[139]. Turtur avis pudicissima, semper habitans 
in sublimibus, typus est Salvatoris. Legamus physiologos[140], et reperiemus, 
turturis hanc esse naturam, ut si parem perdiderit, alteri non jungatur; 
et intelligemus digamiam etiam a mutis avibus reprobari. Statimque turtur 
dicit ad turturem: Ficus protulit grossos suos[141], id est, veteris Legis 
praecepta ceciderunt, et de Evangelio vites fiorentes dederunt odorem. 
Unde et Apostolus: Christi bonus odor sumus[142].
______________________________________________________________________
Surge, veni, proxima mea, sponsa mea, et veni. Tu columba mea in velamento 
petrae juxta promurale, et ostende mihi faciem tuam, et auditam fac mihi 
vocem tuam, quoniam vox tua suavis, et facies tua speciosa[143]. Dum vultum 
tuum tegeres cum Moyse, et velamentum esset in Lege, nec faciem tuam videbam, 
nec vocem tuam dignabar audire, dicens: Et si multiplicaveritis preces 
vestras [Forte precem vestram], nec sic exaudiam vos[144]. Nunc autem revelata 
facie contemplare gloriam meam, et petrae firmissimae tegere promurali. 
Quod audiens sponsa aperit sacramenta pudicitiae: Fratruelis meus mihi, 
et ego illi qui pascit inter lilia[145], hoc est, inter virginum candidissimos 
choros. Vis scire, quale verus Salomon pacificus
______________________________________________________________________
noster solium, quales habeat armigeros? Ecce, ait, lectus Salomonis, sexaginta 
potentes in circuitu ejus de potentibus Israel, omnes tenentes frameam, 
et docti bello, uniuscujusque viri gladius in femore ipsius[146]. Qui in 
circuitu Salomonis sunt,
______________________________________________________________________
gladium habent in femore, sicut Aoth ille judex ἀμφοτεροδέξιος [ scil. 
ambidexter][147], qui interfecit hostem pinguissimum et totum carni deditum, 
omnes amputans voluptates. Ibo, inquit, ad montem myrrhae[148]: ad eos 
scilicet qui mortificaverunt 286 corpora sua; et ad collem Libani: ad purissimos 
virginum greges, et loquar sponsae meae: Tota speciosa es, amica mea, et 
non est macula in te[149]. Unde et Apostolus: Ut exhibeat, inquit, sibi 
sanctam Ecclesiam, non habentem maculam, neque rugam[150]. Veni a Libano, 
sponsa, veni a Libano: Venies, et pertransibis ab initio fidei, a capite 
Sanir et Hermon, a cubilibus leonum, a montibus leopardorum[151]. Libanus 
λευκασμὸς, id est, candor interpretatur. Veni ergo, sponsa candidissima,
______________________________________________________________________
de qua alibi dicitur: Quae est ista, quae ascendit dealbata? et transit 
per viam hujus saeculi: ab exordio fidei, et ex Sanir, quod interpretatur 
dens lucernae, juxta illud quod in Psalmo legimus: Lucerna pedibus meis 
verbum tuum, Domine, et lux semitis meis[152]: et Hermon, id est, consecratione: 
et fuge leonum cubilia, et leopardorum montes, qui non possunt mutare varietatem 
suam. Fuge, inquit, cubilia leonum, fuge superbiam daemonum, ut postquam 
mihi fueris consecrata, possim tibi dicere: Vulnerasti cor meum, soror 
mea sponsa, vulnerasti cor meum, in uno oculorum tuorum, in uno ornamento 
colli tui[153]. Quod dicit, hujuscemodi est. Non repudio nuptias, habes 
et sinistrum oculum, quem tibi dedi propter imbecillitatem eorum,
______________________________________________________________________
qui recta videre non possunt. Sed magis mihi dexter virginitatis oculus 
placet, qui si caecatus fuerit, omne corpus in tenebris est. Ac ne putaremus 
eum amorem carnis, et nuptias significare corporeas, illico excludit hunc 
sensum, et ait: Vulnerasti cor meum, soror mea sponsa. Ubi sororis nomen 
est, suspicio omnis foedi amoris excluditur. Quam speciosa sunt ubera tua 
a vino[154], de quibus et supra dixerat: Fratruelis meus mihi, et ego illi; 
in medio uberum meorum commorabitur[155]: in principali [ ἡγεμονικὸν] cordis, 
ubi habet sermo Dei hospitium. Quam speciosa sunt ubera tua vino. Quod 
istud vinum est, quod sponsae mammas pulcherrimas facit, et pudicitiae 
lacte fecundat? Nempe illud, de quo sponsus in consequentibus loquitur:
______________________________________________________________________
Bibi vinum meum cum lacte meo. Manducate, proximi mei, et bibite, et inebriamini, 
fratres[156]. Unde et Apostoli 287 dicebantur musto pleni; Musto, inquit[157], 
non vino veteri; quia vinum novum in utres novos mittitur[158]: et non 
ambulabant in vetustate litterae; sed in novitate spiritus[159]. Hoc est 
vinum quod cum inebriaverit adolescentes et puellas, statim virginitatem
______________________________________________________________________
sitiunt; et in crapulam castitatis eructant, et expletur illud vaticinium 
Zachariae, dumtaxat juxta Hebraicam Veritatem de Ecclesiae virginibus prophetantis: 
Complebuntur infantibus et puellis ludentibus plateae ejus. Quid enim bonum 
ejus est, et quid pulchrum ejus: nisi frumentum electorum, et vinum germinans 
virgines[160]? Istae sunt virgines, de quibus in quadragesimo quarto Psalmo 
scriptum est: Adducentur regi virgines post eam, proximae ejus afferentur 
tibi in laetitia, et exsultatione. Adducentur in templum regis.
          31.
          Sequitur: Hortus conclusus, soror mea, sponsa: hortus conclusus, 
fons signatus[161]. Quod clausum est, atque signatum, similitudinem habet 
Matris Domini, matris et virginis. Unde et in sepulcro
______________________________________________________________________
Salvatoris novo, quod in petra durissima [ Al. purissima] fuerat excisum, 
nec ante, nec postea quisquam positus est. Et tamen haec virgo perpetua 
multarum est mater virginum. Sequitur enim: Emissiones tuae paradisus malogranatorum 
cum fructu pomorum[162]. In malogranatis et pomis, omnium virtutum significatur 
in virginitate concentus. Fratruelis meus candidus et rubicundus; candidus 
in virginitate, rubicundus in martyrio. Et quia rubicundus et candidus 
est, idcirco statim additur, guttur [Al. gustus] ejus dulcedines, et totus 
concupiscentia[163]. Sponsus virgo laudatus a sponsa virgine, laudat vicissim 
virginem sponsam, et dicit ei: Speciosi facti sunt gressus tui in calceamentis, 
filia Aminadab, quod interpretatur, populi
______________________________________________________________________
se sponte offerentis[164]. Virginitas enim voluntaria est, et ideo gressus 
Ecclesiae in castitatis pulchritudine collaudantur. Non est hujus temporis 
in morem Commentarii omnia de Cantico canticorum virginitatis pandere sacramenta, 
quia et haec ipsa fastidioso lectori nares contractura non ambigo.
          32.
          Loquatur Isaias spei nostrae fideique mysterium: Ecce virgo in 
utero concipiet et pariet filium, et vocabis nomen ejus Emmanuel[165]. 
Scio Judaeos opponere solere, in Hebraeo verbum ALMA [ ], non 288 virginem 
sonare, sed adolescentulam. Et revera virgo proprie BETHULA [ ] appellatur, 
adolescentula autem vel puella, non ALMA dicitur, sed NAARA [ ]. Quid est 
igitur quod significat ALMA? Absconditam virginem, id est, non
______________________________________________________________________
solum virginem, sed cum ἐπιτάσει virginem; quia non omnis virgo abscondita 
est, nec ab hominum fortuito separata conspectu. Denique et Rebecca in 
Genesi ob nimiam castitatem et Ecclesiae typum, quem in sua virginitate 
signabat, ALMA scribitur, non BETHULA, sicut manifestum esse poterit ex 
sermonibus pueri Abraham, quos loquitur in Mesopotamia, Et dixit, Domine 
Deus domini mei Abraham, si tu
dirigis viam meam per quam ego ingredior, ecce dum stetero super fontem 
aquae, virgo quae egredietur, ut hauriat aquam, et dixero ad eam: Da mihi 
paululum aquae, ut bibam de hydria tua; et responderit, et tu bibe, et 
camelis tuis hauriam: haec erit uxor, quam praeparavit Dominus filio domini 
mei[166]. In eo enim loco, in quo ait: Virgo quae egredietur, ut hauriat 
aquam. In Hebraico scriptum est ALMA, id est, virgo secreta, et nimia parentum 
diligentia custodita. Aut certe ostendant mihi ubi hoc verbo appellentur 
et nuptae, et imperitiam confitebor. Ecce virgo in utero concipiet, et 
pariet filium. Si non praefertur nuptiis virginitas, Spiritus sanctus, 
cur maritatam, cur viduam non elegit? Nam illo tempore erat Anna filia 
Phanuelis de tribu Aser,
______________________________________________________________________
insignis pudicitiae, et semper vacans orationibus et jejuniis in templo 
Dei. Si conversatio tantum et bona opera et jejunia absque virginitate, 
Spiritus sancti ad se merentur adventum, potuit et ista mater esse Domini. 
Curramus ad reliqua: Sprevit te, inquit, et despexit, virgo filia Sion[167]. 
Quam filiam dixerat, appellavit et virginem: ne si tantum filiam nominasset, 
arbitrareris et nuptam. Haec est virgo filia ad quam alibi dicitur: Laetare, 
sterilis, quae non paris, erumpe, et clama quae non parturis, quoniam multi 
filii desertae magis, quam ejus quae habet virum[168]. Ista est de qua 
per Jeremiam loquitur Deus, dicens: Numquid obliviscetur sponsa ornamenti 
sui, aut virgo fasciae pectoralis suae[169]? De hac in eadem prophetia
______________________________________________________________________
grande miraculum est, quia femina circumdederit virum, 289 et universitatis 
parentem virginis venter incluserit.
          33.
          Jeremias virgo, ejus privilegia. Verum Templum Dei, quod? -- 
« Esto, inquit, nuptiarum et virginitatis sit diversa conditio, quid ad 
hoc potes dicere? Si virgo et vidua fuerint baptizatae, et ita permanserint, 
quae erit inter utramque diversitas? » Quod de Petro et Joanne, Anna et 
Maria dudum diximus, hoc praesenti loco proficiat. Si enim inter virginem 
et viduam baptizatas nihil interest, quia baptisma novum hominem facit, 
eadem conditione et scorta atque prostibula si fuerint baptizatae, virginibus 
aequabuntur. Si enim praeteritae nuptiae nihil nocent viduae baptizatae, 
et praeteritae in meretricibus voluptates,
expositaque publicae libidini corpora, post lavacrum virginitatis praemia 
consequentur. Aliud est purissimam mentem et nulla recordatione pollutam 
Deo jungere, aliud meminisse amplexuum viri foedae necessitatis: et quod 
corpore non agas, recordatione simulare. Jeremias qui in utero sanctificatus 
est, et cognitus in vulva matris, ideo hoc privilegio fruitur, quia virginitatis 
erat beatitudini destinatus. Et cum omnes capti sint, vasa quoque Templi 
Babylonio rege vastante direpta, iste solus liber ab hostibus est, et captivitatis 
nescit injurias,
et a victoribus accepit stipendia, et Nabuzardan, cui de Sanctis sanctorum 
Nabuchodonosor non praeceperat, praecepit de Jeremia. Hoc enim verum Templum 
Dei est, et haec Sancta sanctorum, quae virginitatis puritate Domino consecrantur. 
At e contrario Ezechiel qui captivus tenebatur in Babylone, qui tempestatem 
ab Aquilone venientem viderat, et turbinem cuncta rapientem, ait: Mortua 
est uxor mea ad vesperam, et feci mane sicut praeceptum mihi erat.[170]. 
Praedixerat enim ei Dominus, quod in die illa aperiretur os ejus, et loqueretur, 
et non taceret amplius. Diligenter attende, donec uxor viveret non habebat 
libertatem populum commonendi. Moritur uxor, et conjugale vinculum solvitur, 
et absque ulla trepidatione semper in officio Prophetali
______________________________________________________________________
est. Qui enim liber vocatus est, vere est servus Christi. Non nego beatas 
esse viduas, quae ita post baptismum manserint: nec illarum detraho merito, 
290 quae cum viris in castitate perdurant; sed sicuti hae majoris apud 
Deum praemii sunt, quam nuptae conjugali officio servientes, ita et ipsae 
aequo animo patiantur virginitatem sibi praeferri. Si enim illas sera pudicitia 
post despumatas corporis voluptates erigit contra maritatas [ Al. maritas], 
cur non infra perpetuam castitatem esse se noverint?
          34.
          Leviora praecepta data rudi adhuc Ecclesiae. Electionum causae 
variae. Offensio malorum est, non bonorum. Vitium antiquum in Ecclesia. 
Officiorum nomina, non meritorum. -- « Frustra, inquit, haec loqueris, 
quia et episcopi et presbyteri et diaconi, unius uxoris
viri, et habentes filios, ab Apostolo constituuntur. » Quomodo de virginibus 
Apostolus dicit se non habere praeceptum, et tamen dat consilium, quasi 
misericordiam consecutus a Domino, et hoc agit in omni illa disputatione, 
ut virginitatem praeferat matrimonio, et suadet quod imperare non audet, 
ne injicere videatur laqueum, et plus imponere ponderis, quam potest hominum 
sustinere natura: ita et in Ecclesiastico ordine constituendo, quia rudis 
ex gentibus constituebatur Ecclesia, leviora nuper credentibus dat praecepta, 
ne territi ferre non possent. Denique et Apostoli et seniores de Hierosolymis 
litteras mittunt, ut non amplius imponatur oneris his, qui de gentibus 
crediderunt, nisi ut abstineant se ab idololatria, et fornicatione, et 
a sanguine, et a
suffocatis; et quasi parvulis atque infantibus lac potum dant, non solidum 
cibum: nec praecipiunt de continentia, nec de virginitate significant, 
nec ad jejunia provocant, neque dicunt illud quod in Evangelio ad Apostolos 
dirigitur, ne habeant duas tunicas, ne peram, ne aes in zonis, ne virgam 
in manu, ne calceamenta in pedibus, aut certe illud: Si vis perfectus esse, 
vade et vende omnia tua, et da pauperibus: et veni sequere me[171]. Si 
enim adolescens ille qui se jactaverat cuncta fecisse quae legis sunt, 
audiens hoc, tristis abiit, quia habebat possessiones
______________________________________________________________________
multas, et Pharisaei hujuscemodi Domini sententiam subsannabant: quanto 
magis tanta gentium multitudo, cui summa virtus erat aliena non rapere, 
non habebat necesse praeceptum de castitate et continentia perpetua, quibus 
scribebatur, ut abstinerent se ab idolis, et a fornicatione, et in quibus 
audiebatur fornicatio, et talis fornicatio, quae ne inter gentes quidem 
est! Sed et 291 ipsa episcopalis electio mecum facit. Non enim dicit: Eligatur 
episcopus, qui unam ducat uxorem, et filios faciat: sed qui unam habuerit 
uxorem, et filios in omni subditos disciplina[172]. Certe confiteris non 
posse esse episcopum, qui in episcopatu filios faciat. Alioqui, si deprehensus 
fuerit, non quasi vir tenebitur, sed quasi adulter damnabitur. Aut permitte
______________________________________________________________________
sacerdotibus exercere opera nuptiarum, ut idem sint virgines quod mariti: 
aut si sacerdotibus non licet uxores tangere, in eo sancti sunt, quia imitantur 
pudicitiam virginalem. Sed et hoc inferendum. Si laicus et quicumque fidelis 
orare non potest, nisi careat officio conjugali, sacerdoti, cui semper 
pro populo offerenda sunt sacrificia, semper orandum est. Si semper orandum 
est, ergo semper carendum matrimonio. Nam et in veteri lege qui pro populo 
hostias offerebant, non solum in domibus suis non erant, sed purificabantur 
ad tempus ab uxoribus separati, et vinum et siceram non bibebant, quae 
solent libidinem provocare. Eliguntur mariti in sacerdotium, non nego: 
quia non sunt tanti virgines, quanti necessarii sunt sacerdotes. Numquid 
quia in
exercitu fortissimus quisque eligendus est, idcirco non assumentur et infirmiores, 
cum omnes fortes esse non possint? Si exercitus viribus tantum constaret, 
et non etiam numero militum, abjicerentur imbecilliores. Nunc et secundarum 
et tertiarum virium gradus assumitur, ut turba et numero exercitus compleatur. 
Et quomodo, inquies, frequenter in ordinatione sacerdotali virgo negligitur, 
et maritus assumitur? Quia forte caetera opera non habet virginitati congruentia, 
aut virgo putatur, et non est: aut est virginitatis infamis: aut certe 
ipsa virginitas ei parit superbiam, et dum sibi applaudit de sola corporis 
castitate, virtutes caeteras negligit. Non fovet pauperes: pecuniae cupidior 
est. Evenit interdum ut tristior vultus, adductum supercilium, incessus
pomparum ferculis similis, offendat populum, et quia nihil habet quod reprehendat 
in vita, habitum solum oderit et incessum. Multi eliguntur non amore sui, 
sed alterius odio. In plerisque suffragium meretur sola simplicitas, et 
292 alterius prudentiae et calliditati
quasi malitiae opponuntur. Nonnumquam errat plebis vulgique judicium, et 
in sacerdotibus comprobandis, unusquisque suis moribus favet, ut non tam 
bonum, quam sui similem quaerat praepositum. Evenit aliquoties, ut mariti, 
quae pars major in populo est, maritis quasi sibi applaudant, et in eo 
se arbitrentur minores non esse virginibus, si maritum virgini praeferant. 
Dicam aliquid quod forsitan cum multorum offensa dicturus sum; sed boni 
mihi non irascentur, quia eos peccati conscientia non remordebit. Interdum 
hoc et pontificum vitio accidit, qui non meliores, sed argutiores in clerum 
allegunt [ Al. eligunt], et simpliciores quosque atque innocentes inhabiles 
putant, vel affinibus et cognatis quasi terrenae militiae officia largiuntur, 
sive divitum obediunt
jussioni. Quodque his pejus est, illis clericatus donant gradum, quorum 
sunt obsequiis deliniti. Alioqui si juxta sententiam Apostoli non erunt 
episcopi nisi mariti, ipse Apostolus episcopus esse non debuit, qui dixit: 
Volo autem omnes sic esse, sicut ego sum[173]. Et Joannes indignus hoc 
gradu existimabitur, et omnes virgines, et continentes, quibus quasi pulcherrimis 
gemmis Ecclesiae monile decoratur. Episcopus et presbyter et diaconus non 
sunt meritorum nomina, sed officiorum. Nec dicitur: Si quis Episcopatum 
desiderat, bonum desiderat gradum; sed bonum opus desiderat: quod in majori 
ordine constitutus, possit, si velit, occasionem exercendarum habere virtutum.
          35.
          Regula sobrietatis. Virtus gradus ecclesiasticos
______________________________________________________________________
beatos efficit.--Oportet ergo episcopum irreprehensibilem esse[174], ut 
nulli vitio mancipatus sit: unius uxoris virum, qui unam uxorem habuerit, 
non habeat: Sobrium, sive, ut melius in Graeco dicitur, vigilantem: id 
est, νηφάλεον [ Al. νηφάλιον]: pudicum, hoc enim significat σώφρον [ Al. 
σώφρονα], ornatum, et castitate et moribus: hospitalem, ut imitetur Abraham 
et cum peregrinis, immo in peregrinis, Christum suscipiat. Doctorem: nihil 
enim prodest conscientia virtutum frui, nisi et creditum sibi populum possit 
instruere, ut valeat exhortari in doctrina, et eos qui contradicunt redarguere. 
Non vinolentum, quia qui semper in Sanctis sanctorum est, et offert hostias, 
vinum et siceram non bibet, quia 293 in vino luxuria est. Sic bibat episcopus, 
ut an biberit
______________________________________________________________________
ignoretur. Non percussorem, id est, qui conscientias non percutiat singulorum. 
Neque enim pugilem describit sermo apostolicus, sed pontificem instituit, 
quid facere non debeat. Docet nunc e regione quid faciat. Sed modestum, 
non litigiosum, non cupidum;
domum suam bene regentem, filios habentem subditos cum omni castitate. 
Vide quanta pudicitia exigatur in episcopo, ut si filii ejus impudici fuerint, 
ipse episcopus esse non possit, et eodem vitio offendat Deum, quo offendit 
Heli pontifex, qui corripuerat quidem filios; sed quia non abjecerat delinquentes, 
retrorsum cecidit, et mortuus est, antequam lucerna Dei exstingueretur[175]. 
Mulieres similiter pudicas, et reliqua. In omni gradu et sexu, tenet pudicitia 
principatum. Cernis igitur, quod episcopus, presbyter, et diaconus non 
ideo sint beati, quia episcopi, vel presbyteri sint, aut diaconi, sed si 
virtutes habuerint nominum suorum et officiorum. Alioqui si diaconus sanctior 
episcopo suo fuerit, non ex eo quod inferior gradu est, apud Christum deterior
______________________________________________________________________
erit. Aut Stephanus diaconus, qui primus martyrio coronatus est, minor 
futurus est in regno coelorum multis episcopis, et Timotheo ac Tito, quos 
ut subjicere non audeo, ita nec anteponere[176]. Quomodo in legionibus 
et exercitu sunt duces, sunt tribuni, sunt centuriones, sunt ferentarii, 
ac levis armaturae, et miles gregarius, et manipuli: commissaque pugna, 
vacant nomina dignitatum, et sola fortitudo quaeritur: ita in hoc campo 
et praelio, quo contra daemones dimicamus, non quaeruntur nomina, sed opera; 
et gloriosior ille sub vero imperatore Christo, non qui nobilior, sed qui 
fortior est.
          36.
          Mutuum patimur nostri ardorem. In resurrectione eadem substantia 
erit. At dices: Si omnes virgines fuerint, quomodo stabit humanum genus? 
Par pari referam.
______________________________________________________________________
Si omnes viduae fuerint, vel in matrimonio continentes, quomodo stirps 
mortalium propagabitur? Hac ratione nihil omnino erit, ne aliud esse desistat. 
Verbi gratia: si cuncti philosophi sint, agricolae non erunt. Quid loquar 
de agricolis? non oratores, 294 non jurisconsulti, non reliquarum artium 
praeceptores. Si universi principes, quis erit miles? Si omnes caput, cujus 
vocabuntur caput, cum caetera membra defuerint? Vereris, ne si virginitatem 
plures appetierint, cessent lupae, cessent adulterae: ne infantes in urbibus 
villisque non vagiant. Quotidie moechorum sanguis effunditur, adulteria 
damnantur, et inter ipsas leges et secures ac tribunalia flagrans libido 
dominatur. Noli metuere ne omnes virgines fiant; difficilis res est virginitas,
et ideo rara, quia difficilis: Multi vocati, pauci electi[177]. Incipere 
plurimorum est, perseverare paucorum. Unde et grande praemium eorum, qui 
perseveraverint. Si omnes virgines esse possent, numquam et Dominus diceret: 
Qui potest capere, capiat[178]; et Apostolus
______________________________________________________________________
in suadendo non trepidaret: De virginibus autem praeceptum Domini non habeo[179]. 
Et cur, inquies, creata sunt genitalia, et sic a conditore sapientissimo 
fabricati sumus, ut mutuum nostri patiamur ardorem, et gestiamus in naturalem 
copulam? Periclitamur responsionis verecundia, et quasi inter duos scopulos, 
et quasdam necessitatis et pudicitiae συμπληγάδας, hinc atque inde, vel 
pudoris, vel causae naufragium sustinemus. Si ad proposita respondeamus, 
pudore suffundimur. Si pudor impetrarit silentium, quasi de loco videbimur 
cedere, et adversario feriendi occasionem dare. Melius est tamen clausis, 
quod dicitur, oculis Andabatarum more pugnare, quam directa spicula, clypeo 
non repellere veritatis. Poteram quidem dicere: Quomodo
______________________________________________________________________
posterior pars corporis et meatus per quem alvi stercora egeruntur relegatus 
est ab oculis, et quasi post tergum positus, ita et hic qui sub ventre 
est, ad digerendos humores et potus, quibus venae corporis irrigantur, 
a Deo conditus est. Sed quoniam ipsa organa et genitalium fabrica, et nostra 
feminarumque discretio, et receptacula vulvae ad suscipiendos et coalendos 
fetus condita, sexus differentiam praedicant, hoc breviter respondebo: 
Numquam ergo cessemus a libidine, ne frustra hujuscemodi membra portemus. 
Cur enim maritus se abstineat ab uxore? 295 Cur casta vidua perseveret, 
si ad hoc tantum nati sumus, ut pecudum more vivamus? Aut quid mihi nocebit, 
si cum uxore mea alius concubuerit? Quomodo enim dentium officium
est mandere, et in alvum ea quae sunt mansa transmittere, et non habet 
crimen qui conjugi meae panem dederit: ita si genitalium hoc est officium, 
ut semper fruantur natura sua, meam lassitudinem alterius vires superent: 
et uxoris, ut ita dixerim, ardentissimam gulam fortuita libido restinguat. 
Quid sibi autem vult apostolus, ut ad continentiam cohortetur, si contra 
naturam est? Quid ipse Dominus qui eunuchorum praecipit varietates? Certe 
apostolus, qui ad suam nos provocat pudicitiam, debet constanter audire, 
cur portas veretrum, o Paule? Cur a sexu feminarum, barba, pilis, aliaque 
membrorum qualitate distingueris? Cur tuae non intumescunt papillae, non 
dilatantur renes, non pectus arctatur? Vox obsoletior est, sermo ferocior, 
et
hirsutius supercilium. Frustra haec omnia virorum habes, si complexu non 
uteris feminarum. Compellor aliquid loqui et insipiens fieri; sed vos me, 
ut loqui audeam, coegistis. Dominus noster atque Salvator, qui cum in forma 
Dei esset, formam servi dignatus est assumere, factus obediens Patri usque
ad mortem, mortem autem crucis, quid necesse erat, ut in his membris nasceretur, 
quibus usurus non erat? Qui certe ut sexum ostenderet, etiam circumcisus 
est. Cur Joannem apostolum et Baptistam sua dilectione castravit, quos 
viros nasci fecerat? Qui ergo in Christum credimus, Christi sectemur exempla. 
Et si noveramus illum juxta carnem, sed jam non novimus eum secundum carnem. 
Certe in resurrectione eadem erit corporum substantia, qua nunc utimur, 
licet auctior gloria. Nam et Salvator in tantum ipsum corpus habuit post 
inferos, in quo et crucifixus est, ut manus perforatas clavis et lateris 
vulnus ostenderet. Porro si clausis ingressus est ostiis, quod humanorum 
corporum natura non patitur, ergo et Petrum et Dominum negamus vera habuisse
corpora, quia ambulaverunt super aquas, quod contra naturam est. In resurrectione 
mortuorum, non nubent neque 296 nubentur, sed similes erunt Angelis[180]. 
Quod alii postea in coelis futuri sunt, hoc virgines in terra esse coeperunt. 
Si angelorum nobis similitudo promittitur (inter angelos autem non est 
sexus diversitas), aut sine sexu erimus, quod angeli sunt; aut certe quod 
liquido comprobatur, resurgentes in proprio sexu, sexus non fungemur officio.
          37.
          Verum quid agimus argumentis, et propositiones adversarii callida 
cupimus responsione superare? Vetera transierunt, ecce facta sunt omnia 
nova[181]. Curram per apostolorum sententias, et quomodo in Salomonis exemplis 
breves
______________________________________________________________________
expositiunculas subdidi, ob intelligendi facilitatem, ita et nunc castitatis 
et continentiae christianae exempla replicabo, et de multis testimoniis 
quasi unum corpus efficiam, quo et nihil quod ad pudicitiam pertineat, 
praetermittam, et nimiae prolixitatis declinem fastidium. Scribit inter 
caetera Paulus apostolus ad Romanos: Quem ergo fructum habuistis tunc in 
illis, in quibus nunc erubescitis? Nam finis illorum mors est. Nunc vero 
liberati a peccato, servi autem Dei facti, habetis fructum vestrum in sanctificationem, 
finem vero vitam aeternam[182]. Puto quod et nuptiarum finis mors sit. 
Fructus autem sanctificationis, qui vel ad virginitatem, vel ad continentiam 
pertinet, vita pensatur aeterna. Ac deinde: Itaque, fratres mei, et vos 
mortificati estis
______________________________________________________________________
Legi per corpus Christi: ut sitis alterius, qui ex mortuis resurrexit: 
ut fructificemus[183]Deo. Cum enim essemus in carne, passiones quae per 
Legem erant, operabantur in membris nostris, ut fructificarent morti. Nunc 
autem soluti sumus a Lege mortis, in qua detinebamur; ut serviamus in novitate 
spiritus, et non in vetustate litterae[184]. Cum, inquit, essemus in carne, 
et non in novitate spiritus,
______________________________________________________________________
sed in vetustate litterae, faciebamus ea quae carnis erant, et fructificabamus 
morti. Nunc autem quia mortui sumus legi, per corpus Christi, fructificemus 
Deo, ut simus ejus, qui ex mortuis resurrexit. Necnon et in alio loco cum 
praedixisset, Scio quia Lex spiritualis est[185]; et cum de violentia carnis 
quod crebro nos impellat facere quod nolimus, latius disputasset, ad extremum 
intulit: Infelix ego homo, quis me liberabit de corpore mortis 297 hujus? 
Gratia Dei per Jesum Christum Dominum nostrum[186]. Et iterum, Ipse igitur 
mente servio legi Dei, carne autem legi peccati[187]. Et, Nihil damnationis 
est his, qui sunt in Christo Jesu, qui non secundum carnem ambulant. Lex 
enim spiritus in Christo Jesu liberavit me a lege peccati et
______________________________________________________________________
mortis[188]. Ac manifestius in consequentibus docet, Christianos non ambulare 
secundum carnem, sed secundum spiritum, dicens: Qui enim secundum carnem 
sunt, quae sunt carnis sapiunt. Qui vero secundum spiritum, quae sunt spiritus 
sentiunt. Nam prudentia carnis, mors est: prudentia autem spiritus, vita 
et pax: quoniam prudentia carnis, inimicitia est in Deum. Legi enim Dei 
non subjicitur, nec enim potest. Qui autem in carne sunt, Deo placere non 
possunt. Vos autem in carne non estis, sed in spiritu, si tamen spiritus 
Dei habitat in vobis[189], et reliqua usque ad illum locum, in quo ait: 
Ergo, fratres, debitores sumus non carni, ut secundum carnem vivamus. Si 
enim secundum carnem vixeritis, moriemini. Si autem spiritu facta carnis 
mortificaveritis,
______________________________________________________________________
vivetis. Quicumque enim spiritu Dei aguntur, hi filii Dei sunt. Si prudentia 
carnis, inimicitia est in Deum, et qui in carne sunt, Deo placere non possunt; 
arbitror eos qui serviunt officio conjugali, quod prudentiam carnis diligant, 
et in carne sint. A qua nos retrahens Apostolus, et jungens spiritui, deinceps 
loquitur: Obsecro vos, fratres, per misericordiam Dei, ut exhibeatis corpora 
vestra hostiam viventem, sanctam, Deo placentem, rationabile obsequium 
vestrum. Et nolite conformari huic saeculo, sed reformamini in novitate 
sensus vestri, ut probetis quae sit voluntas Dei bona, et beneplacens, 
et perfecta. Dico enim per gratiam quae data est mihi, omnibus qui sunt 
inter vos: non plus sapere quam oportet sapere, sed sapere ad pudicitiam 
(non ad sobrietatem, ut male in Latinis codicibus
legitur), sed sapere, inquit, ad pudicitiam[190]. Siquidem Graece scriptum 
est, εἰς τὸ σωφρονεῖν. Consideremus sententiam Apostoli: Reformamini, inquit, 
in novitate sensus vestri, ut probetis quae sit voluntas Dei bona, et beneplacens, 
et perfecta. Quod dicit hujusce modi est. Concedit quidem Deus nuptias, 
concedit digamiam, et si necesse fuerit, fornicationi 298 et adulterio 
praefert etiam trigamiam.
______________________________________________________________________
Sed nos qui corpora nostra exhibere debemus, hostiam vivam, sanctam, placentem 
Deo, rationabile obsequium nostrum, non quid concedat Deus, sed quid velit, 
consideremus: ut probemus, quae sit voluntas Dei bona et beneplacens et 
perfecta. Ergo quod concedit, nec bonum, nec beneplacens est, nec perfectum. 
Redditque causas cur hoc suadeat: Scientes tempus, quia hora est jam nos 
de somno surgere. Nunc autem propior est nostra salus, quam cum credidimus. 
Nox praecessit, dies autem appropinquavit. Et in extremo: Induimini Dominum 
Jesum Christum, et carnis curam ne feceritis in desideriis. Aliud est voluntas 
Dei, aliud indulgentia. Unde et ad Corinthios scribens, ait: Ego, fratres, 
non potui loqui vobis sicut spiritualibus: sed sicut carnalibus [Al.
quasi]; sicut parvulis in Christo, lac vobis potum dedi, non escam: Nondum 
enim poteratis; sed neque nunc potestis. Adhuc enim carnales estis[191]. 
Qui animalis est, et non recipit [ Al. percipit] ea quae spiritus Dei sunt 
(stultitia enim illi est, nec potest intelligere, quia spiritualiter dijudicatur), 
iste non perfectae castitatis cibo, sed rudi nuptiarum lacte nutritur. 
Sicut per hominem mors, sic et per hominem resurrectio mortuorum. Quomodo 
in Adam omnes morimur, sic in Christo omnes vivificabimur. Servivimus in 
lege veteri Adam: serviamus in Evangelio novo Adam. Factus est enim primus 
homo Adam, in animam viventem, et novissimus Adam in spiritum vivificantem. 
Primus homo de terra terrenus. Secundus homo de coelo coelestis. Qualis 
terrenus, tales
______________________________________________________________________
et terreni; et qualis coelestis, tales et coelestes. Sicut portavimus imaginem 
terreni, portemus et imaginem coelestis. Hoc autem dico, fratres, quia 
caro et sanguis regnum Dei possidere non possunt, neque corruptio incorruptionem 
possidebit[192]. Hoc tam clarum est, ut nulla expositione queat manifestius 
fieri: Caro, inquit, et sanguis regnum Dei possidere non possunt, neque 
corruptio incorruptionem. Si corruptio ad omnem coitum pertinet, incorruptio 
autem proprie castitatis est, praemia pudicitiae nuptiae possidere non 
possunt. Scimus enim quoniam si terrena domus hujus habitationis 299 destructa 
fuerit, aedificationem habeamus ex Deo, domum non manufactam, sempiternam 
in coelis. In quo ingemiscimus, habitaculum nostrum, quod de
______________________________________________________________________
coelo est, superindui cupientes. Cupimus enim egredi de corpore, et habitare 
cum Christo; propter quod et studiosissime nitimur, sive in corpore, sive 
extra corpus placere Deo[193]. Et ut plenius exponeret, quales non esse 
vellet, in alio loco docet, dicens: Despondi enim vos uni viro, virginem 
castam exhibere Christo[194]. Quod si ad totam Ecclesiam
______________________________________________________________________
credentium volueris referre, et in hac desponsione Christi, et maritatas 
et digamas, et viduas, et virgines contineri, hoc quoque pro nobis facit. 
Nam dum omnes ad pudicitiam et praemium virginitatis invitat, ostendit 
cunctis gradibus virginitatem esse potiorem. Rursumque ad Galatas: Ex operibus, 
inquit, Legis, non justificabitur omnis caro[195]. Opera legis et nuptiae 
sunt, unde et maledicuntur in ea, qui [ Al. quae] non habent filios. Quae 
si conceduntur etiam in Evangelio, aliud est indulgentiam infirmitati tribuere, 
aliud virtutibus praemia polliceri.
          38.
          Dicam et ego nuptiatoribus meis, qui post castitatem et diuturnam 
continentiam subant ad coitum, et pecudum more lasciviunt: Sic insipientes 
estis, ut cum coeperitis spiritu, nunc carne consummemini
______________________________________________________________________
[196]? Tanta passi estis sine causa? Apostolus quod continentiae quibusdam 
nodos relaxat, et dimittit frena currentibus, propter infirmitatem carnis 
hoc facit. Contra quam scribens denuo loquitur: Spiritu ambulate, et desiderium 
carnis non perficietis. Caro enim concupiscit adversus spiritum, et spiritus 
adversus carnem[197]. Non necesse est nunc de operibus carnis dicere, quia 
longum est, et facile potest, de Apostoli Epistola sumere, qui [ Al. quia, 
etc.] voluerit. Dicam tantum de spiritu, cujus fructus sunt, charitas, 
gaudium, pax, longanimitas, benignitas, bonitas, fides, mansuetudo, continentia. 
Omnes virtutes spiritus, quasi solidissimum fundamentum, et sublime culmen, 
continentia sustentat et protegit. Adversum hujusce modi non est lex.
______________________________________________________________________
Qui autem sunt Christi, carnem suam crucifixerunt cum vitiis et concupiscentiis. 
Si 300 vivimus spiritu, spiritu et ambulemus[198]. Qui cum Christo carnem 
nostram, et passiones ejus desideriaque crucifiximus, quid rursum, ea quae 
carnis sunt agere cupimus? Quodcumque seminaverit homo, hoc et metet. Qui 
seminat in carne sua, de carne metet corruptionem. Qui autem seminat in 
spiritu, de spiritu metet vitam aeternam[199]. Existimo quod qui uxorem 
habet, quamdiu revertitur ad idipsum, ne tentet eum Satanas, in carne seminet, 
et non in spiritu. Qui autem in carne seminat (non ego, sed Apostolus loquitur) 
metit corruptionem. Elegit nos in Christo Deus Pater ante mundi constitutionem, 
ut essemus sancti et immaculati coram eo. Ambulavimus in concupiscentiis
______________________________________________________________________
carnis, facientes voluntatem ejus, et cogitationum, et fuimus filii irae, 
sicut et caeteri. Nunc autem conresuscitavit, et consedere nos fecit in 
coelestibus in Christo Jesu, ut deponamus secundum priorem conversationem 
veterem hominem, qui corrumpitur juxta desideria erroris, et aptari nobis 
illa benedictio possit, quae mysticam ad Ephesios Epistolam,
tali fine concludit: Gratia vobis cum omnibus qui diligunt Dominum in incorruptione 
(VI, 24). Conversatio nostra in coelis est. Unde et Salvatorem exspectamus 
Dominum nostrum Jesum Christum, qui transfigurabit corpus humilitatis nostrae, 
conforme fieri corpori gloriae suae[200]. Quaecumque ergo sunt vera, quaecumque 
pudica, quaecumque justa, quaecumque ad castitatem pertinentia, his copulemur, 
haec sequamur. Reconciliavit nos Christus in corpore suo, Deo Patri per 
mortem, et exhibuit sanctos, et immaculatos, et absque ulla reprehensione 
coram se: in quo et circumcisi sumus circumcisione non manufacta, in exspoliationem 
corporis carnis, sed circumcisione Christi, consepulti ei in baptismo, 
in quo et consurreximus.
______________________________________________________________________
Si ergo consurreximus cum Christo, ea quae sursum sunt quaeramus, ubi Christus 
est in dextera Dei sedens; ea sapiamus quae sursum sunt, non quae super 
terram. Mortui enim sumus, et vita nostra abscondita est cum Christo, in 
Deo. Cum enim Christus apparuerit vita nostra, tunc et nos apparebimus 
301 cum ipso in gloria[201]. Nemo militans Deo, implicat se negotiis saecularibus, 
ut possit ei placere, qui se elegit[202]. Apparuerit enim gratia Dei Salvatoris 
omnibus hominibus, erudiens nos, ut abnegantes impietatem et saecularia 
desideria, caste et juste et pie vivamus in praesenti saeculo[203].
          39.
          Filiae Philippi virgines in Caesarea. Jacobus frater Domini. 
Umbra et imago veritatis in lege veteri. --Dies
______________________________________________________________________
me deficiet, si voluero omnia castitatis de Apostolo praecepta memorare. 
Ista sunt, de quibus ad Apostolos Dominus loquebatur: Adhuc multa habeo 
vobis dicere, sed non potestis ea portare modo. Cum autem venerit ille 
Spiritus veritatis, docebit vos omnem veritatem[204]. Post crucem Christi, 
statim in Actis Apostolorum una domus Philippi Evangelistae, quadrigam 
producit virginum filiarum: ut Caesarea, in qua ex gentibus Ecclesia per 
centurionem Cornelium fuerat dedicata, etiam virginum puellarum praeberet 
exempla. Cumque Dominus in Evangelio dixerit: Lex et Prophetae usque ad 
Joannem, istae quia virgines erant, etiam post Joannem prophetasse referuntur. 
Neque enim poterant veteris Testamenti lege retineri [ Al. detineri], quae 
virginitatis
______________________________________________________________________
fulserant claritate. Transeamus ad Jacobum, qui frater Domini dicebatur, 
tantae sanctitatis, tantaeque justitiae, et perpetuae virginitatis, ut 
Josephus quoque historicus Judaeorum, propter hujus necem Jerosolymam subversam 
referat. Hic primus episcopus ex Judaeis Jerosolymae credentis Ecclesiae, 
ad
quem Paulus cum Tito Barnabaque pergebat, loquitur in Epistola sua: Nolite 
errare, fratres mei dilecti. Omne datum bonum, et omnis perfecta donatio, 
de sursum est, descendens a Patre luminum, apud quem non est differentia, 
aut aversionis obumbraculum. Volens genuit nos verbo veritatis, ut simus 
primitiae creaturarum ejus[205]. Virgo mystice virginitatem docet. Omne 
perfectum donum de sursum descendit, ubi non sunt nuptiae: et descendit, 
non a quolibet, sed a Patre luminum, qui dicit ad Apostolos: Vos estis 
lux mundi[206]. Apud quem non est differentia Judaei, sive Gentilis, nec 
illa umbra quae versabatur in Lege, premit eos qui de nationibus crediderunt: 
sed verbo nos genuit, et 302 verbo veritatis: quia umbra et imago et species 
quaedam
______________________________________________________________________
veritatis praecessit in Lege, ut simus primitiae creaturarum ejus. Et quomodo 
ipse primogenitus ex mortuis, omnes in se mortuos suscitavit: sic ipse 
virgo, primitias virginum suorum in se virgine dedicavit. Petrus quoque 
quid de vocatione Gentium sentiat, contemplemur: Benedictus, inquit, Deus, 
et Pater Domini nostri Jesu Christi, qui secundum magnam misericordiam 
suam, regeneravit nos in spem vitae, per resurrectionem Jesu Christi ex 
mortuis, in haereditatem incorruptam et immaculatam et immarcessibilem, 
quae servatur in coelis, in vos qui virtute Dei custodimini per fidem, 
in salutem, quae praeparata est revelari in tempore novissimo[207]. Ubi 
incorrupta praedicatur haereditas, et immaculata, et immarcescibilis, et 
praeparata in coelis, et in tempus
______________________________________________________________________
novissimum reservata, et spes vitae aeternae, quando non nubent, neque 
nubentur, ibi aliis verbis virginitatis privilegia describuntur. Nam et 
in sequentibus hoc ipsum docet: Propter hoc accincti lumbos mentis vestrae, 
vigilantes perfecte, sperate in eam gratiam, quae vobis deferenda est in 
revelatione Jesu Christi. Quasi filii obedientiae non conformemini prioribus 
ignorantiae vestrae desideriis; sed secundum eum, qui vos vocavit, Sanctum, 
et ipsi sancti estote, in omni conversatione. Scriptum est enim: Sancti 
estote, quia ego sanctus sum. Neque enim corruptibili auro et argento redempti 
sumus; sed pretioso sanguine immaculati agni Jesu Christi, ut castificemus 
animas nostras in obedientia veritatis, renati non ex coitu corruptibili, 
sed ex incorruptione, per verbum viventis Dei et permanentis;
et sicut lapides vivi aedificemur in domum spiritualem, sanctum sacerdotium, 
offerentes spirituales victimas, per Christum Dominum nostrum[208]. Nos 
enim sumus genus electum, regale sacerdotium, gens sancta, populus acquisitionis. 
Christus pro nobis carne mortuus est. Armemur eadem conversatione qua Christus,
______________________________________________________________________
quoniam qui passus est in carne, quievit a peccato, ut nequaquam in desideriis 
hominum, sed in voluntate Dei, reliquum in carne tempus exigamus. Sufficit 
enim nobis praeteritum tempus, 303 quando ambulavimus in luxuriis et desideriis 
caeterisque vitiis. Grandia nobis et pretiosa virginitatis promissa donavit, 
ut per hanc efficiamur divinae consortes naturae, fugientes eam quae in 
mundo est concupiscentiam corruptionis[209]. Novit Dominus pios de tentatione 
eripere, et iniquos cruciandos in diem reservare judicii, praecipue eos 
qui post carnem in desideriis pollutionis ambulant, et dominationes despiciunt, 
audaces et procaces. Isti enim quasi irrationabilia jumenta in ventrem 
et libidinem proni sunt, blasphemantes, qui et in corruptione sua corrumpentur, 
recipientque mercedem iniquitatis
______________________________________________________________________
luxuriam: qui putant delicias esse, injustitiam, sordes, et maculas, et 
nihil aliud nisi de voluptatibus cogitantes. Qui habent oculos plenos adulterio 
et insatiabili libidine, et decipiunt animas necdum Christi charitate robustas. 
Loquuntur enim verba tumentia, et indoctos facile illecebris carnis irretiunt: 
repromittentes eis libertatem, cum ipsi servi vitiorum sint atque luxuriae 
et corruptionis. Unusquisque enim ei subjacet passioni, a qua vincitur. 
Quod si fugientes coinquinationes mundi per scientiam Salvatoris nostri 
Jesu Christi, iisdem rursum superantur, quae ante superaverant, facta sunt 
ei novissima pejora prioribus. Meliusque eis erat non nosse viam justitiae, 
quam post agnitionem retrorsum converti, et relinquere sanctum mandatum, 
quod eis traditum fuerat. Completumque est in eis verissimum
illud proverbium: Canis reversus ad vomitum suum, et sus lota in volutabro 
luti[210]. Nolui omnem locum secundae Petri Epistolae ponere, ne longum 
facerem, sed tantummodo ostendi Spiritus sancti vaticinio, hujus temporis 
et doctores [ Al. doctorem] et haeresim praenuntiatam. Denique manifestius 
eosdem notat, dicens: Venient enim in novissimis diebus illusores seducentes, 
juxta propria desideria ambulantes, et caetera.
          40.
          Monachus Jovinianus canis revertens ad vomitum. Tribus Levi pro 
tribu Dan posita. Omnia opera imperfecta sine puritate. Haeretici damnant 
conjugia. Ecclesia probat et dispensat. --Descripsit sermo Apostolicus 
Jovinianum loquentem buccis tumentibus et inflata
______________________________________________________________________
     210: (II Pet. II, 9-22)
verba trutinantem, repromittentem in coelis libertatem, cum ipse servus 
sit vitiorum [ Al. corruptionis] atque luxuriae, canis revertens ad vomitum 
suum. Nam 304 cum monachum esse se jactitet: et post sordidam tunicam et 
nudos pedes, et cibarium panem, et aquae potum, ad candidas vestes [ Al. 
candidam vestem], et nitidam cutem, ad mulsum, et elaboratas carnes, ad 
jura Apitii et Paxami [ Al. paxamis], ad balneas quoque ac fricticulas 
[ Al. fritillas], et popinas se conferat, manifestum est, quod terram coelo, 
vitia virtutibus, ventrem praeferat Christo, et purpuram coloris ejus, 
putet regna coelorum. Et tamen iste formosus monachus, crassus, nitidus, 
dealbatus, et quasi sponsus semper incedens, aut uxorem ducat, ut aequalem 
virginitatem nuptiis
probet: aut si non duxerit, frustra contra nos verbis agit, cum opere nobiscum 
sit. Sed et Joannes in eadem verba concordat: Nolite diligere mundum, neque 
ea quae in mundo sunt. Si quis diligit mundum, non est charitas Patris 
in eo. Quoniam omne quod in mundo est, desiderium carnis est, et desiderium 
oculorum, et superbia hujus vitae, quae non est de Patre, sed de mundo[211]. 
Et, Mundus praeterit [Al. praeteriet], et desiderium ejus. Qui autem facit 
voluntatem Dei, manet in aeternum. Mandatum novum scripsi vobis, quod est 
verissimum, et in Christo, et in nobis: quia tenebrae praeterierunt, et 
lux jam lucet[212]. Et rursum: Charissimi nunc filii Dei sumus, et necdum 
apparuit quid futuri sumus. Scimus autem, quia cum apparuerit, similes 
ei erimus: quoniam videbimus
______________________________________________________________________
eum sicuti est. Et omnis qui habet hanc spem, castificat semetipsum, sicut 
et ille castus est. In hoc perfecta est nostra charitas, si fiduciam habeamus 
in diem judicii; ut quomodo ille est, sic et nos simus in hoc saeculo[213]. 
Epistola quoque Judae tale quid significat, Odientes et carnis pollutam 
tunicam[214]. Legamus Apocalypsim Joannis, et ibi reperiemus Agnum super 
montem Sion, et cum eo centum quadraginta quatuor millia signatorum, habentium 
nomen ejus, et nomen Patris ejus scriptum in frontibus suis, qui cantant 
Canticum novum, et nemo potest dicere Canticum illud, nisi hi qui empti 
sunt de terra. Isti sunt qui cum mulieribus se non coinquinaverunt, virgines 
enim permanserunt. 305 Hi
______________________________________________________________________
sequuntur Agnum quocumque vadit: empti sunt enim ex hominibus primitiae 
Deo et Agno, et in ore ipsorum non est inventum mendacium, et sine macula 
sunt. De singulis tribubus, excepta tribu Dan, pro qua reponitur tribus 
Levi, duodecim millia virginum signatorum creditura dicuntur, qui cum mulieribus 
non sunt coinquinati. Ac ne putaremus de his dici, qui scorta non norunt, 
statim intulit: Virgines enim permanserunt. Ex quo ostendit omnes qui virgines 
non permanserunt, ad comparationem purissimae et Angelicae castitatis, 
et ipsius Domini nostri Jesu Christi, esse pollutos. Hi sunt qui cantant 
Canticum novum, quod nemo potest canere, nisi qui virgo est. Hi sunt primitiae 
Dei et Agni, et sine macula. Si virgines primitiae Dei sunt: ergo viduae 
et in matrimonio
continentes, erunt post primitias, id est, in secundo et tertio gradu: 
nec prius perditus populus salvari poterit, nisi tales hostias castitatis 
Deo obtulerit, et immaculatum Agnum, purissimis victimis reconciliaverit. 
Infinitum est de Evangelio decem virginum exponere sacramentum quinque 
stultarum et quinque sapientum. Hoc solum nunc dico, quod quomodo absque 
caeteris operibus virginitas sola non salvat, sic omnia opera absque virginitate, 
puritate, continentia, castitate, imperfecta sunt. Ex quo nequaquam nos 
illud poterit impedire, quod adversarius objicit, fuisse Dominum in Cana 
Galilaeae, et nuptiarum festa celebrasse, quando aquas vertit in vinum. 
Hoc enim brevissime respondebo, quod qui octava die circumcisus est, et 
pro quo par turturum,
et duo pulli columbarum die purgationis oblati sunt, cum caeteris, antequam 
pateretur, Judaicam consuetudinem comprobavit: ne illis occasionem juste 
se interficiendi tribuere videretur, quasi Legem destruens damnansque naturam. 
Quamquam et hoc pro nobis. Qui enim semel venit ad nuptias, semel docuit 
esse nubendum. 306 Et tunc virginitati posset officere, si nuptias post 
virginitatem, et viduitatis castimoniam non in gradu tertio poneremus. 
Nunc autem cum haereticorum sit damnare conjugia, et Dei spernere conditionem, 
quidquid de
laude dixerit [ Al. dixerint] nuptiarum, libenter audimus. Ecclesia enim 
matrimonia non damnat, sed subjicit: nec abjicit, sed dispensat: sciens, 
ut supra diximus, in domo magna non solum esse vasa aurea et argentea, 
sed et lignea et fictilia: et alia esse in honorem, alia in contumeliam: 
et quicumque se mundaverit, eum futurum esse vas honorabile, et necessarium 
in omne opus bonum praeparatum.
          41.
          Exempla e saeculi historiis. Virginitas apud Ethnicos. Virgines 
honore semper habitae apud Romanos. Spartanorum virgines. Alia virginum 
exempla. --Satis abundeque Christianae pudicitiae et virginitatis Angelicae, 
de divinis Libris exempla praebuimus. Sed quoniam intellexi in commentariis 
adversarii, provocari nos etiam ad mundi sapientiam, quod
numquam hoc genus in saeculo sit probatum, et novum dogma contra naturam 
religio nostra prodiderit, percurram breviter Graecas et Latinas Barbarasque 
historias, et docebo virginitatem semper tenuisse pudicitiae principatum. 
Referunt fabulae Atalantam Calydoniam virginem semper in venatibus, semper 
in silvis, non tumentes uteros feminarum fastidiaque conceptuum, sed expeditam 
et castam amasse virtutem. Harpalicen quoque virginem Thraciam, insignis 
Poeta[215]describit; et reginam Volscorum Camillam, quam Turnus, cui auxilio 
venerat, laudare volens, non amplius habuit quod diceret, nisi virginem 
nominaret. O decus Italiae, virgo[216]! Chalchioecus quoque illa filia 
Leo, virgo perpetua, pestilentiam patriae scribitur spontanea
______________________________________________________________________
morte solvisse; et Iphigeniae virginis sanguis adversos placasse ventos. 
Quid referam Sibyllas Erithraeam atque Cumanam, et octo reliquas: nam Varro 
decem fuisse autumat, quarum insigne virginitas est, et virginitatis praemium 
divinatio? Quod si Aeolici genere sermonis Sibylla Θεοβούλη appellatur, 
recte consilium Dei sola 307 scribitur nosse virginitas. Cassandram quoque 
et Chrysein vates Apollinis, ac Junonis virgines legimus. Et Sacerdotes 
Dianae Tauricae, et Vestae, innumerabiles exstiterunt. Quarum una Minutia 
propter suspicionem stupri
viva defossa est: injusta, ut reor, poena, nisi grande crimen putaretur 
laesa virginitas. Certe Romanus populus quanto honore virgines semper habuerit, 
hinc apparet, quod consules et imperatores, et in curribus triumphantes, 
qui de superatis gentibus trophaea referebant, et omnis dignitatis gradus, 
eis de via cedere solitus sit. Claudia virgo Vestalis cum in suspicionem 
venisset stupri, et simulacrum matris Idaeae in vado Tyberis haereret, 
ad comprobandam pudicitiam suam fertur cingulo duxisse navem, quam multa 
millia hominum trahere nequiverant. Melius tamen, inquit Lucani poetae 
patruus [ Scil. Seneca praeceptor Neronis], cum illa esset actum, si hoc 
quod evenit, ornamentum potius exploratae fuisset pudicitiae, quam dubiae 
patrocinium. Nec
mirum hoc de hominibus, cum Minervam quoque et Dianam virgines deas finxerit 
error Gentilium, et inter duodecim signa coeli, quibus mundum volvi putant, 
Virginem collocarint. Magna injuria nuptiarum, ut ne inter scorpios quidem 
et centauros, et cancros, et pisces, et aegocerotas [ Scil. capricornum], 
uxorem maritumque contruserint. Triginta Atheniensium tyranni cum Phidonem 
[ Al. Phedonem] in convivio necassent, filias ejus virgines ad se venire 
jusserunt, et scortorum more nudari; ac super pavimenta, patris sanguine 
cruentata, impudicis gestibus ludere: quae paulisper dissimulato dolore 
[ Al. doloris habita], cum temulentos convivas cernerent, quasi ad requisita 
naturae egredientes, invicem se complexae praecipitaverunt in puteum, ut
virginitatem morte servarent. Demotionis Areopagitarum principis virgo 
filia, audito sponsi Leosthenis interitu, qui bellum Lamiacum concitarat, 
se interfecit: asserens quamquam intacta esset corpore, tamen si alterum 
accipere cogeretur, quasi secundum acciperet, cum priori mente nupsisset. 
308 Spartiatae et Messenii diu inter se habuere amicitias, in tantum ut 
ob quaedam sacra etiam virgines ad se mutuo mitterent. Quodam igitur tempore 
cum quinquaginta virgines Lacedaemoniorum Messenii violare tentassent, 
de tanto numero ad stuprum nulla consensit, sed omnes libentissime pro 
pudicitia occubuerunt. Quamobrem grave bellum et longissimum
concitatum est, et post multum temporis Mamertia subversa est. Aristoclides 
Orchomeni tyrannus adamavit virginem Stymphalidem, quae cum, patre occiso, 
ad templum Dianae confugisset, et si mulacrum ejus teneret, nec vi posset 
avelli, in eodem loco confossa est. Ob cujus necem, tanto omnis Arcadia 
dolore commota est, ut bellum publice sumeret, et necem virginis ulcisceretur. 
Aristomenes Messenius, vir justissimus, victis Lacedaemoniis, et quodam 
tempore nocturna sacra celebrantibus, quae vocabantur Hyacinthia, rapuit 
de choris ludentium virgines quindecim, et tota nocte gradu concito fugiens, 
excessit de finibus Spartanorum. Cumque eas comites ejus vellent violare, 
monuit quantum potuit, ne hoc facerent, et ad extremum quosdam
non parentes [ Al. parcentes] interfecit, caeteris metu coercitis. Redemptae 
postea a cognatis puellae, cum Aristomenem viderent caedis reum fieri, 
tamdiu ad patriam non sunt reversae, quamdiu judicum advolutae genibus 
defensorem pudicitiae suae cernerent absolutum. Quo ore laudandae sunt 
Scedasi filiae in Leuctris Boeotiae, quas traditum est, absente patre, 
duos juvenes praetereuntes jure hospitii suscepisse. Qui multum indulgentes 
vino, vim per noctem intulere virginibus. Quae amissae pudicitiae nolentes 
supervivere, mutuis conciderunt vulneribus. Justum est et Locridas [ Al. 
Lucrinas] virgines non tacere, quae cum Ilium mitterentur ex more per annos 
circiter mille, nulla obscoeni rumoris et pollutae virginitatis ullam fabulam 
dedit. Quis valeat silentio
praeterire septem Milesias virgines, quae Gallorum impetu cuncta vastante, 
ne quid indecens ab hostibus 309 sustinerent, turpitudinem morte fugerunt, 
exemplum sui cunctis virginibus relinquentes, honestis mentibus magis pudicitiam 
curae esse, quam vitam. Nicanor, victis Thebis atque subversis, unius virginis 
captivae amore superatus est. Cujus conjugium expetens, et voluntarios 
amplexus, quod scilicet captiva optare debuerat, sensit pudicis mentibus 
plus virginitatem esse quam regnum, et interfectam propria manu, flens 
et lugens amator tenuit. Narrant scriptores Graeci et aliam Thebanam virgiginem, 
quam hostis Macedo corruperat, dissimulasse
paulisper dolorem, et violatorem virginitatis suae jugulasse postea dormientem: 
seque interfecisse gladio, ut nec vivere voluerit post perditam castitatem, 
nec ante mori, quam sui ultrix existeret.
          42.
          A virginibus procreatorum fabulae. --Apud Gymnosophistas Indiae, 
quasi per manus hujus opinionis auctoritas traditur, quod Buddam [ Al. 
Buldam] principem dogmatis eorum, e latere suo virgo generarit. Nec hoc 
mirum de Barbaris, cum Minervam quoque de capite Jovis, et Liberum patrem 
de femore ejus procreatos, doctissima finxerit Graecia. Speusippus quoque 
sororis Platonis filius, et Clearchus in laude Platonis, et Anaxilides 
in secundo libro Philosophiae, Perictionem matrem Platonis, phantasmate 
Apollinis oppressam ferunt, et
sapientiae principem non aliter arbitrantur, nisi de partu virginis editum. 
Sed et Timaeus scribit Pythagorae virginem filiam choro virginum praefuisse, 
et castitatis eas instituisse doctrinis. Diodorus Socraticus quinque filias 
Dialecticas insignis pudicitiae habuisse narratur, de quibus et Philo Carneadis 
magister plenissimam scribit historiam. Ac ne nobis Dominum Salvatorem 
de Virgine procreatum Romana exprobraret potentia, auctores 310 urbis et 
gentis suae, Ilia virgine et Marte genitos arbitrantur.
          43.
          Viduae gentiles. --Haec de virginibus saeculi, currens per multiplices 
historias, et properans sermo perstrinxerit. Veniam ad maritatas [ Al. 
maritas], quae mortuis vel occisis viris supervivere noluerunt, ne cogerentur 
secundos nosse concubitus, et
quae mire unicos amaverunt maritos; ut sciamus digamiam apud Ethnicos etiam 
reprobari. Dido, soror Pygmalionis, multo auri et argenti pondere congregato, 
in Africam navigavit, ibique urbem Carthaginem condidit, et cum ab Jarba 
[ Mss. Hiarba] rege Libyae in conjugium peteretur, paulisper distulit nuptias, 
donec conderet civitatem. Nec multo post exstructa in memoriam mariti quondam 
Sichaei pyra, maluit ardere quam nubere. Casta mulier Carthaginem condidit, 
et rursum eadem urbs in castitatis laude finita est. Nam Hasdrubalis uxor, 
capta et incensa urbe, cum se cerneret a Romanis capiendam
esse, apprehensis ab utroque latere parvulis filiis, in subjectum domus 
suae devolavit incendium.
          44.
          Quid loquar Nicerati conjugem, quae impatiens injuriae viri, 
mortem sibi ipsa conscivit, ne triginta tyrannorum, quos Lysander victis 
Athenis imposuerat, libidinem sustineret? Artemisia quoque uxor Mausoli 
insignis pudicitiae fuisse perhibetur. Quae cum esset regina Cariae, et 
nobilium poetarum atque historicorum laudibus praedicetur, in hoc vel maxime 
effertur, quod defunctum maritum sic semper amavit ut vivum, et mirae magnitudinis 
exstruxit sepulcrum, intantum ut usque hodie omnia sepulcra pretiosa ex 
nomine ejus Mausolaea nuncupentur. Teuta Illyricorum regina, ut longo tempore 
viris
fortissimis imperaret, et Romanos saepe frangeret, miraculo utique meruit 
castitatis. Indi, ut omnes 311 pene barbari, uxores plurimas habent. Apud 
eos lex est, ut uxor charissima cum defuncto marito cremetur. Hae igitur 
contendunt inter se de amore viri; et ambitio summa certantium est, ac 
testimonium castitatis, dignam morte decerni. Itaque victrix in habitu 
ornatuque pristino juxta cadaver accubat, amplexans illud et deosculans, 
et suppositos ignes, pudicitiae laude contemnens. Puto quae sic moritur, 
secundas nuptias non requirit. Alcibiades ille Socraticus, victis Atheniensibus, 
fugit ad Pharnabazum. Qui, accepto pretio a Lysandro principe Lacedaemoniorum, 
jussit eum interfici. Cumque suffocato caput esset ablatum, et missum Lysandro
in testimonium caedis expletae, reliqua pars corporis jacebat insepulta. 
Sola igitur concubina contra crudelissimi hostis imperium, inter extraneos, 
et imminente discrimine, funeri justa persolvit, mori parata pro mortuo, 
quem vivum dilexerat. Imitentur matronae, et matronae saltem Christianae, 
concubinarum fidem, et praestent liberae, quod captiva servavit.
          45.
          Strato regulus Sinodis manu propria se volens confodere, ne imminentibus 
Persis ludibrio foret, quorum foedus Aegyptii regis societate neglexerat, 
retrahebatur formidine, et gladium quem arripuerat circumspectans, hostium 
pavidus exspectabat adventum.
Quem jam jamque capiendum uxor intelligens, extorsit acinacem de manu, 
et latus ejus transverberavit. Compositoque ex more cadaveri se moriens 
superjecit, ne post virginalia foedera alterius coitum sustineret. Xenophon 
in Cyri majoris scribit infantia, occiso Abradote viro, quem Panthea uxor 
miro amore dilexerat, collocasse se juxta corpus lacerum, et confosso pectore, 
sanguinem suum mariti infudisse vulneribus. Justam causam regis occidendi 
putavit uxor, quam maritus nudam amico suo et ignorantem monstraverat. 
Judicavit enim se non amari, quae et alteri posset ostendi. Rhodogune filia 
Darii, post mortem viri, nutricem quae illi secundas nuptias persuadebat, 
occidit. Alcestin fabulae ferunt pro Admeto sponte defunctam; 312 et Penelopes
pudicitia, Homeri carmen est. Laodamia quoque poetarum ore cantatur, occiso 
apud Trojam Protesilao, noluisse supervivere.
          46.
          Mulieres Romanae insignes. --Ad Romanas feminas transeam; et 
primam ponam Lucretiam, quae violatae pudicitiae nolens supervivere, maculam 
corporis cruore delevit. Duillius [ Al. Duellius] qui primus Romae navali 
certamine triumphavit, Biliam virginem duxit uxorem, tantae pudicitiae, 
ut illo quoque saeculo pro exemplo fuerit, quo impudicitia monstrum erat, 
non vitium. Is jam senex et trementi corpore, in quodam jurgio audivit 
exprobrari sibi os fetidum, et tristis se domum contulit. Cumque uxori 
questus esset quare numquam se monuisset, ut huic vitio mederetur: Fecissem, 
inquit
illa, nisi putassem omnibus viris sic os olere. Laudanda in utroque pudica 
et nobilis femina, et si ignoravit vitium viri, et si patienter tulit, 
et quod maritus infelicitatem corporis sui, non uxoris fastidio, sed maledicto 
sensit inimici. Certe quae secundum ducit maritum, hoc non potest dicere. 
Marcia Catonis filia minor, cum quaereretur ab ea, cur post amissum maritum 
denuo non nuberet, respondit, non se invenire virum, qui se magis vellet, 
quam sua. Quo dicto ostendit, divitias magis in uxoribus eligi solere, 
quam pudicitiam, et multos non oculis, sed digitis uxores ducere. Optima 
sane res, quam avaritia conciliat. Eadem cum lugeret virum, et matronae 
ab ea quaererent, quem diem haberet luctus ultimum, ait, quem et vitae. 
Arbitror,
quae ita virum quaerebat absentem, de secundo matrimonio non cogitabat. 
Brutus Porciam virginem
duxit uxorem: Marciam Cato non virginem; sed Marcia inter Hostensium Catonemque 
discurrit, et sine Catone vivere Marcia potuit: Porcia sine Bruto non potuit. 
Magis enim se unicis viris applicant feminae; et nihil aliud nosse, magnum 
arctioris indulgentiae vinculum est. Anniam cum propinquus moneret, ut 
alteri viro nuberet (esse enim ei et aetatem integram, et faciem bonam), 
Nequaquam, inquit, hoc faciam. Si enim virum bonum invenero, nolo timere 
313 ne perdam; si malum, quid necesse est post bonum, pessimum sustinere? 
Porcia minor cum laudaretur apud eam quaedam bene morata, quae secundum 
habebat maritum, respondit: Felix et pudica matrona, numquam praeterquam 
semel nubit. Marcella major rogata a matre sua, gauderetne
se nupsisse, respondit: Ita valde, ut amplius nolim. Valeria Messalarum 
soror, amisso Servio viro, nulli volebat nubere. Quae interrogata cur faceret, 
ait, sibi semper maritum Servium vivere.
          47.
          Theophrasti de Nuptiis liber. Uxoris ductae incommoda. Propter 
quod dicuntur uxores. Stultitia hominum non rara. --Sentio in catalogo 
feminarum multo me plura dixisse, quam exemplorum patitur consuetudo, et 
a lectore erudito juste posse reprehendi. Sed quid faciam, cum mihi mulieres 
nostri temporis, Apostoli ingerant auctoritatem; et necdum elato funere 
prioris viri, memoriter digamiae praecepta decantent? Ut quae Christianae 
pudicitiae despiciunt fidem, discant saltem ab Ethnicis castitatem. Fertur 
Aureolus Theophrasti liber de Nuptiis,
in quo quaerit, an vir sapiens ducat uxorem. Et cum definisset, si pulchra 
esset, si bene morata, si honestis parentibus, si ipse sanus ac dives, 
sic sapientem aliquando inire matrimonium, statim intulit: « Haec autem 
in nuptiis raro universa concordant. Non est ergo uxor ducenda sapienti. 
Primum enim impediri studia Philosophiae; nec posse quemquam libris et 
uxori pariter inservire. Multa esse quae matronarum usibus necessaria sint, 
pretiosae vestes, aurum, gemmae, sumptus, ancillae, supellex varia, lecticae 
et esseda deaurata. Deinde per noctes totas garrulae conquestiones: Illa 
ornatior procedit in publicum: haec honoratur ab omnibus, ego in conventu 
feminarum misella despicior. Cur aspiciebas vicinam? quid cum ancillula 
loquebaris?
de foro veniens quid attulisti? Non amicum habere possumus [ Al. possum], 
non sodalem. Alterius amorem,
suum odium suspicatur. Si doctissimus praeceptor in qualibet urbium fuerit, 
nec uxorem relinquere, nec cum sarcina ire possumus [ Al. potest]. Pauperem 
alere, difficile est; divitem ferre, tormentum. Adde, quod nulla est uxoris 
electio, sed qualiscumque 314 obvenerit, habenda. Si iracunda, si fatua, 
si deformis, si superba, si fetida, quodcumque vitii est, post nuptias 
discimus. Equus, asinus, bos, canis, et vilissima mancipia, vestes quoque, 
et lebetes, sedile ligneum, calix, et urceolus fictilis probantur prius, 
et sic emuntur: sola uxor non ostenditur, ne ante displiceat, quam ducatur. 
Attendenda semper ejus est facies, et pulchritudo laudanda: ne si alteram 
aspexeris, se existimet displicere. Vocanda domina, celebrandus natalis 
ejus,
jurandum per salutem illius, ut sit superstes optandum; honoranda nutrix 
ejus, et gerula, servus patrinus, et alumnus, et formosus assecla, et procurator 
calamistratus, et in longam securamque libidinem exsectus spado: sub quibus 
nominibus adulteri [ Al. adulteria] delitescunt. Quoscumque illa dilexerit, 
ingratis amandi. Si totam domum regendam ei commiseris, serviendum est. 
Si aliquid tuo arbitrio reservaveris, fidem sibi haberi non putabit; sed 
in odium vertetur ac jurgia, et nisi cito consulueris, parabit venena. 
Anus, et aruspices, et hariolos et institores gemmarum sericarumque vestium 
si intromiseris, periculum pudicitiae est; si prohibueris, suspicionis 
injuria. Verum quid prodest etiam diligens custodia, cum uxor servari impudica 
non possit,
pudica non debeat? Infida enim custos est castitatis necessitas; et illa 
vere pudica dicenda est, cui licuit peccare si voluit. Pulchra cito adamatur, 
foeda facile concupiscit. Difficile custoditur, quod plures amant. Molestum 
est possidere, quod nemo habere dignetur. Minore tamen miseria deformis 
habetur, quam formosa servatur. Nihil tutum est, in quod totius populi 
vota suspirant. Alius forma, alius ingenio, alius facetiis, alius liberalitate 
sollicitat. Aliquo modo, vel aliquando expugnatur, quod undique incessitur. 
Quod si propter dispensationem domus et languoris solatia, et fugam solitudinis, 
ducuntur uxores: multo melius servus fidelis dispensat, obediens auctoritati 
domini, et dispositioni ejus obtemperans, 315 quam uxor, quae in eo se
existimat dominam, si adversum viri faciat voluntatem, id est, quod placet, 
non quod jubetur. Assidere autem aegrotanti magis possunt amici, et vernulae 
beneficiis obligati, quam illa quae nobis imputat [ Al. imputet] lacrymas 
suas, et haereditatis spe vendit
[ Al. vendas] illuviem, et sollicitudinem jactans, languentis animum desperatione 
conturbat. Quod si ipsa languerit, coaegrotandum est, et numquam ab ejus 
lectulo recedendum. Aut si bona fuerit et suavis uxor (quae tamen rara 
avis est), cum parturiente gemimus, cum periclitante torquemur. Sapiens 
autem numquam solus esse potest. Habet secum omnes qui sunt, qui umquam 
fuerunt boni, et animum liberum quocumque vult, transfert. Quod corpore 
non potest, cogitatione complectitur. Et si hominum inopia fuerit, loquitur 
cum Deo. Numquam minus solus erit, quam cum solus erit. Porro liberorum 
causa uxorem ducere, ut vel nomen nostrum non intereat, vel habeamus senectutis 
praesidia, et certis utamur haeredibus, stolidissimum est.
Quid enim ad nos pertinet recedentes e mundo, si nomine nostro alius nominetur: 
cum et filius non statim patris vocabulum referat, et innumerabiles sint, 
qui eodem appellentur nomine? Aut quae senectutis auxilia sunt, enutrire 
domi, qui aut prior te forte moriatur, aut perversissimis sit moribus? 
Aut certe cum ad maturam aetatem venerit, tarde ei videaris mori? Haeredes 
autem meliores et certiores amici sunt et propinqui, quos judicio deligas, 
quam quos, velis, nolis, habere cogaris. Licet certior haereditas sit; 
dum advivis, bene abuti substantia tua, quam tuo labore quaesita in incertos 
usus relinquere. »
          48.
          Omnia mala ex mulieribus. Epicturus voluptatis assertor. Jovis 
Gamelius et Genethlius. --Haec et hujuscemodi
Theophrastus disserens, quem non suffundat Christianorum, quorum conversatio 
est in coelis, qui quotidie dicunt: Cupio dissolvi, et esse cum Christo[217]? 
Haeredem nimirum desiderabit hominem, cohaeres Christi? et optabit liberos, 
nepotumque serie delectabitur, quos forsitan sit occupaturus Antichristus; 
cum legamus Moysen et Samuelem filiis suis alios 316 praetulisse; nec putasse 
liberos, quos videbant Domino displicere? Cicero rogatus ab Hirtio, ut 
post repudium Terentiae, sororem ejus duceret, omnino facere supersedit, 
dicens, non posse se uxori et philosophiae pariter operam dare. Illa interim 
conjux egregia, et quae de fontibus Tullianis hauserat sapientiam, nupsit 
Sallustio inimico ejus, et tertio Messalae Corvino, et
______________________________________________________________________
quasi per quosdam gradus eloquentiae devoluta est. Socrates Xantippen et 
Myron neptem Aristidis, duas habebat uxores. Quae cum crebro inter se jurgarentur, 
et ille eas irridere esset solitus, quod propter se foedissimum hominem, 
simis naribus, recalva [ Mss.
recurva] fronte, pilosis humeris, et repandis cruribus, disceptarent: novissime 
verterunt in eum impetum, et male mulctatum fugientemque diu persecutae 
sunt. Quodam autem tempore cum infinita convicia ex superiori loco ingerenti 
Xantippae restitisset, aqua perfusus immunda, nihil amplius respondit, 
quam capite deterso: Sciebam, inquit, futurum, ut ista tonitrua imber sequeretur. 
L. Syllae[218], Felicis (si non habuisset uxorem) Metella conjux palam 
erat impudica: et (quia novissimi mala nostra discimus) id Athenis cantabatur, 
et Sylla ignorabat; secretaque domus suae primum hostium convicio didicit. 
Cn. Pompeio[219]Mutiam uxorem impudicam, quam Pontici spadones, et Mithridaticae 
ambiebant
______________________________________________________________________
catervae, cum eum putarent caeteri scientem pati, indicavit in expeditione 
commilito, et victorem totius orbis tristi nuntio consternavit. M. Cato 
Censorius habuit uxorem Actoriam Paulam, humili loco natam, vinolentam, 
impotentem, et (quod nemo posset credere) Catoni superbam. Hoc ideo dico, 
ne quis putet, si pauperem duxerit, satis se concordiae providisse. Philippum 
regem Macedonum, contra quem Demosthenis Philippicae tonant, introeuntem 
ex more cubiculum uxor exclusit irata: qui exclusus tacuit, et injuriam 
suam versu tragico consolatus est. Gorgias Rhetor librum pulcherrimum de 
concordia Graecis tunc inter se dissidentibus recitavit Olympiae. Cui Melanthius 
inimicus ejus: Hic nobis, inquit, de concordia praecipit, qui se et
uxorem et ancillam tres in una domo concordare non potuit. Aemulabatur 
317 quippe uxor ejus ancillulae pulchritudini, et castissimum virum quotidianis 
jurgiis exagitabat. Totae Euripidis Tragoediae in mulieres maledicta sunt. 
Unde et Hermione loquitur: Malarum me mulierum decepere consilia. In Lepti 
urbe semibarbara, et posita in solitudine, moris est ut nurus altera die 
socrum ollam mutuam [ Al. mutuum] postulet. Cui illa statim negat: ut scias 
illud verum esse Terentii, quod consulto ambigue extulit: Quid est hoc? 
omnes socrus oderunt nurus. Legimus quemdam apud Romanos nobilem, cum eum 
amici arguerent, quare uxorem formosam et castam et divitem repudiasset, 
protendisse pedem, et dixisse eis: « Et hic soccus quem cernitis, videtur
vobis novus et elegans: sed nemo scit praeter me ubi me premat. » Scribit 
Herodotus, quod mulier cum veste deponat et verecundiam. Et noster Comicus
fortunatum putat, qui uxorem numquam duxerit. Quid referam Pasiphaen, Clytemnestram, 
et Eriphylam: quarum prima deliciis diffluens, quippe regis uxor, tauri 
dicitur expetisse concubitus: altera occidisse virum ob amorem adulteri: 
tertia prodidisse Amphiaraum, et saluti viri monile aureum praetulisse. 
Quidquid Tragoediae tument, et domos, urbes, regnaque subvertit, uxorum 
pellicumque contentio est. Armantur parentum in liberos manus: nefandae 
apponuntur epulae: et propter unius mulierculae raptum, Europa atque Asia 
decennali bello confligunt. Quasdam repudiatas, altero nuptiarum die, statim 
nupsisse legimus. Uterque reprehendendus maritus, et cui tam cito displicuit, 
et cui tam cito placuit. Epicurus voluptatis assertor (quamquam
Metrodorus discipulus ejus Leontiam [ Al. Leontium] habuerit uxorem) raro 
dicit sapienti ineunda conjugia, quia multa incommoda admixta sunt nuptiis. 
Et quomodo divitiae et honores et corporum sanitates, et caetera quae indifferentia 
nominamus, nec bona nec mala sunt; sed velut in meditullio posita, 318 
usu et eventu vel bona, vel mala fiunt: ita et uxores sitas in bonorum 
malorumque confinio. Grave autem esse viro sapienti venire in dubium, utrum 
bonam, an malam ducturus sit. Ridicule Chrysippus ducendam uxorem sapienti 
praecipit, ne Jovem Gamelium et Genethlium violet. Isto enim modo apud 
Latinos ducenda uxor non erit, quia Jovem non habent Nuptialem. Quod si 
deorum, ut putat [ Al. putant], nomina, vitae hominum praejudicant,
offendet ergo Statorem Jovem, qui libenter sederit.
          49.
          Unde hausit quae de nuptiis dixit. Muliebrium virtutum principatus 
pudicitia. --Scripserunt Aristoteles et Plutarchus et noster Seneca de 
matrimonio libros, ex quibus et superiora nonnulla sunt, et ista quae subjicimus: 
Amor formae, rationis oblivio est, et insaniae proximus: foedum minimeque 
conveniens animo sospiti vitium. Turbat consilia, altos et generosos spiritus 
frangit, a magnis cogitationibus ad humillimas detrahit: querulos, iracundos, 
temerarios, dure imperiosos, serviliter blandos, omnibus inutiles, ipsi 
novissime amori facit. Nam cum fruendi cupiditate insatiabilis flagrat, 
plura tempora suspicionibus, lacrymis, conquestionibus perdit:
odium sui facit, et ipse novissime sibi odio est. Tota amoris insectatio 
apud Platonem ( In Phaedro ) exposita est; et omnia ejus incommoda Lysias 
explicat,
quod non judicio, sed furore ducatur: et maxime uxorum pulchritudini gravissimus 
custos accubet. Refert praeterea Seneca, cognovisse se quemdam ornatum 
hominem, qui exiturus in publicum, fascia uxoris pectus colligabat, et 
ne puncto quidem horae praesentia ejus carere poterat: potionemque nullam, 
nisi alternis [ Al. alterius] tactam labris vir et uxor hauriebant: alia 
deinceps non minus inepta facientes, in quae improvida vis ardentis affectus 
erumpebat. Origo quidem amoris honesta erat, sed magnitudo deformis. Nihil 
autem interest, quam ex honesta causa quis insaniat. Unde et Xystus in 
sententiis: Adulter est, inquit, in 319 suam uxorem amator ardentior. In 
aliena quippe uxore omnis amor turpis est, in sua nimius. Sapiens vir
judicio debet amare conjugem, non affectu. Regat [ Al. reget] impetus voluptatis, 
nec praeceps feretur [ Al. feratur] in coitum. Nihil est foedius quam uxorem 
amare quasi adulteram. Certe qui dicunt se causa reipublicae, et generis 
humani, uxoribus jungi, et liberos tollere, imitentur saltem pecudes, et 
postquam uxorum venter intumuerit, non perdant filios; nec amatores uxoribus 
se exhibeant, sed maritos. Quorumdam matrimonia adulteriis cohaeserunt: 
et, o rem improbam, iidem illis pudicitiam praeceperunt, qui abstulerant. 
Itaque cito ejusmodi nuptias satietas solvit. Cum primum lenocinium libidinis 
abscessit; quod libebat, eviluit. Nam quid, ait Seneca, de viris pauperibus 
dicam, quorum in nomen mariti, ad eludendas leges quae contra coelibes
latae sunt, pars magna conducitur? Quomodo potest regere mores et praecipere 
castitatem, et mariti auctoritatem tenere, qui nupsit? Doctissimi viri
vox est, pudicitiam in primis esse retinendam, qua amissa, omnis virtus 
ruit. In hac muliebrium virtutum principatus est. Haec pauperem commendat, 
divitem extollit, deformem redimit, exornat pulchram: bene meretur de majoribus, 
quorum sanguinem furtiva sobole non vitiat: bene de liberis, quibus nec 
de 320 matre erubescendum, nec de patre dubitandum est: bene in primis 
de se, quam a contumelia externi [ Al. exteri] corporis vindicat. Captivitatis 
nulla major calamitas est, quam ad alienam libidinem trahi. Viros consulatus 
illustrat: eloquentia in nomen aeternum effert: militaris gloria triumphusque 
novae gentis consecrat. Multa sunt, quae praeclara ingenia nobilitent. 
Mulieris virtus proprie pudicitia est. Haec Lucretiam Bruto aequavit, nescias
an et praetulerit: quoniam Brutus non posse servire a femina didicit. Haec 
aequavit Corneliam Graccho: haec Porciam alteri Bruto. Notior est marito 
suo Tanaquilla. Illum inter multa regum nomina jam abscondit antiquitas. 
Hanc rara inter feminas virtus, altius saeculorum omnium memoriae, quam 
ut excidere possit, infixit. Imitentur ergo nuptae Theano, Cleobulinam, 
Gorgunten, Timocliam, Claudias, atque Cornelias; et cum Apostolum malis 
mulieribus digamiam viderint ignoscentem, legant antequam religio nostra 
fulgeret in mundo, unicubas semper habuisse inter matronas decus; per illas 
Fortunae muliebri sacra fieri solitum: nullum sacerdotem digamum, nullum 
Flaminem bimaritum: Hierophantas quoque Atheniensium usque hodie cicutae
sorbitione castrari, et postquam in pontificatum fuerint allecti, viros 
esse desinere.
        LIBER SECUNDUS.
            1.
          321 Secunda propositio Joviniani. --Secunda propositio est, eos 
qui fuerint baptizati, a diabolo non posse tentari. Et ne hoc stulte dicere 
videretur, adjecit: « Quicumque autem tentati fuerint, ostendi [ Al. ostendit 
] eos aqua tantum, et non spiritu baptizatos, quod in Simone Mago legimus. 
Unde et Joannes dicit: Omnis qui natus est ex Deo, peccatum non facit: 
quoniam semen ipsius in eo manet: et non potest
peccare, quia ex Deo natus est. Et in hoc manifesti fiunt [Mss. sunt] filii 
Dei, et filii diaboli[220]. Et in fine Epistolae: Omnis qui natus est ex 
Deo non peccat; sed generatio Dei conservat eum; et malignus non tangit 
eum[221].
          2.
          Hieronymus. Peccatum fugat Christum et inducit diabolum. --Revera 
fortis objectio, et quae indissolubilis permaneret, nisi ipsius Joannis 
testimonio
______________________________________________________________________
solveretur. Statim enim intulit: Filioli, custodite vos a simulacris[222]. 
Si omnis qui natus est ex Deo non peccat, et a diabolo tentari non potest, 
quomodo praecipit ut caveant ne tententur? Et in eadem rursus Epistola: 
Si dixerimus, quia [Al. quoniam] peccatum non habemus, ipsi nos seducimus, 
et veritas in nobis non est. Si confiteamur peccata nostra, fidelis et 
justus est, ut remittat nobis peccata, et mundet [Al. emundet] nos ab omni 
iniquitate. Si dixerimus, quia non peccavimus, mendacem facimus eum, et 
verbum ejus non est in nobis[223]. Existimo [ Al. aestimo] quod Joannes 
baptizatus ad baptizatos scripserit, et quod omne peccatum a diabolo sit. 
Ille peccatorem se confitetur, et sperat remissionem, post baptisma, peccatorum: 
et Jovinianus
______________________________________________________________________
meus dicit: Ne tangas me, quoniam mundus sum[224]. Quid ergo? contraria 
sibi Apostolus loquitur? Minime. In eodem quippe loco cur hoc dixerit, 
statim edisserit: Filioli mei, haec scribo vobis, ut non peccetis. Sed 
et si quis peccaverit, advocatum habemus apud Patrem Jesum Christum justum, 
et ipse est propitiatio pro peccatis nostris. Non pro nostris autem tantum, 
sed etiam pro totius mundi. Et in hoc scimus, quod cognovimus eum, si mandata 
ejus observemus. Qui dicit se nosse eum, et mandata ejus non custodit, 
mendax est, et in eo veritas non est. Qui autem servat verbum ejus, vere 
in hoc charitas Dei perfecta est. In hoc scimus, 322 quoniam in ipso sumus. 
Qui dicit se in ipso manere, debet sicut ille ambulavit, et ipse ambulare[225].
______________________________________________________________________
Propterea, inquit, scribo vobis, filioli mei: Omnis qui natus est ex Deo, 
non peccat, ut non peccetis, et tamdiu sciatis vos in generatione Domini 
permanere, quamdiu non peccaveritis. Immo qui in generatione Domini perseverant, 
peccare non possunt. Quae enim communicatio luci et tenebris? Christo et 
Belial[226]? Quomodo dies et nox misceri nequeunt: sic nec justitia et 
iniquitas, peccatum et bona opera, Christus et Antichristus. Si susceperimus 
Christum in hospitio nostri pectoris [ Al. corporis], illico fugamus [ 
Al. fugabimus] diabolum. Si peccaverimus, et per peccati januam ingressus 
fuerit diabolus, protinus Christus recedet. Unde et David post peccatum: 
Redde mihi, ait, laetitiam salutaris tui[227]: scilicet quam peccando amiserat.
______________________________________________________________________
Qui dicit se nosse eum, et mandata ejus non custodit, mendax est, et in 
hoc veritas non est[228]. Christus veritas appellatur: Ego sum, inquit, 
via et vita et veritas[229]. Frustra nobis in eo plaudimus [ Al. applaudimus], 
cujus mandata non facimus. Scienti bonum, et non facienti illud, peccatum 
est. Quomodo corpus sine spiritu mortuum est, sic et fides sine operibus 
mortua est. Nec grande putemus
______________________________________________________________________
unum Deum nosse, cum et daemones credant et contremiscant. Qui dicit se 
in ipso manere, debet sicut ille ambulavit, et ipse ambulare[230]. Eligat 
adversarius e duobus quod vult: optionem ei [ Al. enim] damus. Manet in 
Christo, an non manet? Si manet, ita ergo ambulet ut Christus. Si autem 
temerarium est similitudinem virtutum Domini polliceri, non manet in Christo, 
quia non ingreditur ut Christus. Ille peccatum non fecit, neque inventus 
est dolus in ore ejus, qui cum malediceretur, non remaledixit[231], et 
tamquam agnus coram tondente sic non aperuit os suum[232]: ad quem venit 
princeps mundi istius, et invenit in eo nihil: qui cum peccatum non fecisset, 
pro nobis peccatum eum fecit Deus[233]. Nos autem
______________________________________________________________________
juxta Epistolam Jacobi, multa peccamus omnes, et nemo mundus a peccatis, 
nec 323 si unius quidem diei fuerit vita ejus[234]: Quis enim gloriabitur 
castum se habere cor? aut quis confidet mundum se esse a peccatis? Tenemurque 
rei in similitudinem praevaricationis Adam[235]. Unde et David: Ecce, ait, 
in inquitatibus conceptus sum, et in delictis concepit me mater mea[236]. 
Et beatus Job: Si fuero justus, os meum impia loquetur; et si sine crimine, 
pravus inveniar. Et si purificatus in nive et lotus mundis manibus, satis 
me sorde tinxisti, et exsecratum est me vestimentum meum[237]. Verum ne 
penitus desperemus, arbitrantes nos post peccata baptismi non posse salvari, 
statim hoc ipsum temperat: Et si quis peccavit, advocatum
______________________________________________________________________
habemus apud Patrem Jesum Christum justum, et ipse est propitiatio pro 
peccatis nostris. Non pro nostris autem tantum, sed etiam pro totius mundi[238]. 
Hoc ad credentes post baptisma loquitur, et advocatum pro delictis eorum 
Dominum pollicetur. Nec dicit: Si quid peccaveritis, advocatum habetis 
apud Patrem Christum, et ipse est propitiatio pro peccatis vestris; ne 
eos diceres, non plena fide baptisma consecutos: sed Advocatum, inquit, 
habemus apud Patrem Jesum Christum, et ipse est propitiatio pro peccatis 
nostris; et non solum pro Joannis, illorumque peccatis; sed etiam pro totius 
mundi. In toto autem mundo et Apostoli sunt omnesque credentes. Ex quibus 
liquido comprobatur, post baptisma posse peccari. Frustra enim habemus
______________________________________________________________________
advocatum Jesum Christum, si peccari non potest.
          3.
          Error Montani et Novati damnatur. Liberi arbitrii sumus conditi. 
Nova imperitiae factio. --Petrus Apostolus, ad quem dictum fuerat: Qui 
lotus est, non necesse habet ut iterum lavet[239]; et, Tu es Petrus, et 
super hanc petram aedificabo Ecclesiam meam[240]: ab ancilla perterritus 
negat. Et ipse Dominus: Simon, Simon, ecce, inquit,
______________________________________________________________________
Satanas postulavit vos, ut cribraret sicut [Al. quasi] triticum. Ego autem 
rogavi pro te, ne [Al. ut non] deficeret fides tua[241]. Et in eodem loco: 
Vigilate et orate, ne intretis in tentationem: spiritus quidem promptus 
est, caro autem infirma. Quod si ante crucem dictum responderis, certe 
post crucem in Oratione Dominica dicimus: 324 Dimitte nobis debita nostra, 
sicut et nos dimittimus debitoribus nostris; et ne nos inducas in tentationem, 
sed libera nos a malo[242]. Si non peccamus post baptisma, cur nobis poscimus 
peccata dimitti, quae in baptismate jam dimissa sunt? Quid oramus ne intremus 
in tentationem, et ut liberemur a malo, si diabolus tentare non potest 
jam baptizatos? Aliud autem est, si ad catechumenos haec oratio pertinet, 
et non convenit
______________________________________________________________________
fidelibus et Christianis. Paulus electionis vas castigat corpus suum, et 
in servitutem redigit, ne aliis praedicans, ipse reprobus inveniatur[243]: 
Et datus est mihi, inquit, stimulus carnis, angelus Satanae, qui me colaphizet[244]. 
Et ad Corinthios: Timeo, inquit, ne sicut serpens decepit Evam in astutia 
sua, ita corrumpantur sensus vestri a simplicitate quae est in Christo[245]. 
Et alibi: Cui autem aliquid donastis, et ego. Nam et ego quod donavi, si 
quid donavi, propter vos, in persona Christi, ut non circumveniamur a Satana. 
Non enim ejus ignoramus astutias[246]. Et rursum: Tentatio vos non apprehendat, 
nisi humana. Fidelis autem Deus, qui non dimittet vos tentari supra id 
quod potestis; sed faciet cum tentatione etiam proventum,
______________________________________________________________________
ut possitis sustinere[247]. Et, Qui sibi videtur stare, videat ne cadat. 
Et ad Galatas[248]; Currebatis bene, quis vos impedivit veritati non obedire? 
Et alibi: Voluimus [Al. volumus] venire ad vos: ego quidem Paulus, et semel 
et iterum, sed impedivit nos Satanas[249]. Et ad maritos: Et iterum revertimini 
ad idipsum, ne tentet vos Satanas propter incontinentiam vestram[250]. 
Et rursum: Dico autem, spiritu ambulate, et desideria carnis non perficietis. 
Caro enim concupiscit adversus spiritum, et spiritus adversus carnem: haec 
enim invicem adversantur sibi, ut non quae vultis illa faciatis[251]. Ex 
utroque compacti, necesse est, ut utriusque contra se substantiae bella 
patiamur. Et ad Ephesios: Non est nobis pugna [Al. colluctatio] adversus
______________________________________________________________________
carnem et sanguinem, sed adversus principatus, et potestates, adversus 
rectores tenebrarum istarum, adversus spiritualia nequitiae in coelestibus 
(Ephes. VI,
12). Et existimat aliquis securos, et dormientes 325 nos esse debere post 
baptismum? Necnon ad Hebraeos: Impossibile est enim eos qui semel sunt 
illuminati, et gustaverunt donum coeleste, et participes facti sunt Spiritus 
sancti, gustaveruntque nihilominus bonum Dei verbum, virtutesque saeculi 
futuri, et prolapsi sunt, renovari iterum ad poenitentiam, rursum crucifigentes 
sibimetipsis Filium Dei, et ostentui habentes[252]. Certe eos qui illuminati 
sunt, et gustaverunt donum coeleste, et participes facti sunt Spiritus 
sancti, gustaveruntque bonum Dei verbum, negare non possumus baptizatos. 
Si autem baptizati peccare non possunt, quomodo nunc Apostolus dicit, Et 
prolapsi sunt? Verum ne Montanus, et Novatus hic rideant, qui contendunt
______________________________________________________________________
non posse renovari per poenitentiam eos qui crucifixerunt sibimet Filium 
Dei, et ostentui habuerunt; consequenter hunc errorem solvit, et ait: Confidimus 
autem de vobis, dilectissimi, meliora et viciniora saluti, tametsi ita 
loquimur. Non enim injustus est Deus, ut obliviscatur operis vestri, et 
dictionis, quam ostendistis in nomine ipsius, qui ministrastis sanctis, 
et nunc ministratis[253]. Et revera grandis injustitia Dei, si tantum peccata 
puniret, et bona opera non susciperet. Ita locutus sum, inquit Apostolus, 
ut vos a peccatis retraherem, et desperationis metu facerem cautiores. 
Caeterum confido de vobis, dilectissimi, meliora et viciniora saluti. Neque 
enim justitiae Dei est, ut obliviscatur bonorum operum, et ministerii quod 
propter nomen ejus exhibuistis, et exhibetis
______________________________________________________________________
in sanctos, et tantum meminerit peccatorum. Sed et apostolus Jacobus sciens 
baptizatos posse tentari, et propria corruere voluntate: Beatus, ait, vir 
qui suffert tentationem, quia cum probatus fuerit, accipiet coronam vitae, 
quam repromisit Deus diligentibus se[254]. Ac ne putaremus secundum illud 
Geneseos, ubi scribitur Abraham a Deo fuisse tentatum, nos quoque tentari 
a Deo[255]: Nemo, inquit, cum tentatur, dicat, quoniam a Deo tentor. Deus 
enim intentator malorum est, ipse autem neminem tentat. Unusquisque vero 
tentatur a concupiscentia sua abstractus et illectus. Dehinc concupiscentia 
cum conceperit, parit peccatum: peccatum autem cum consummatum 326 fuerit, 
generat mortem[256]. Liberi arbitrii nos condidit
______________________________________________________________________
Deus, nec ad virtutes, nec ad vitia necessitate trahimur. Alioquin ubi 
necessitas, nec corona est. Sicut in bonis operibus perfector est Deus, 
non est
enim volentis, neque currentis, sed miserentis et adjuvantis Dei, ut pervenire 
valeamus ad calcem: sic in malis atque peccatis, semina nostra sunt incentiva, 
et perfectio diaboli. Cum viderit nos super fundamentum Christi aedificare 
[ Al. aedificasse] fenum, ligna, stipulam, tunc supponit incendium. Aedificemus 
ergo aurum, argentum, lapides pretiosos, et tentare non audebit: quamquam 
et in hoc non sit certa et secura possessio. Sedet quippe leo in insidiis 
et in occultis, ut interficiat innocentem. Et vasa figuli probat fornax, 
homines autem justos tentatio tribulationis. Et in alio loco scribitur: 
Fili, accedens ad servitutem Dei, praepara te ad tentationem[257]. Rursum 
idem Jacobus loquitur: Estote factores verbi, et non auditores tantum. 
Si quis auditor est
______________________________________________________________________
verbi, et non factor, iste similis est viro, qui considerat vultum nativitatis 
suae in speculo. Consideravit illud, et statim recedens oblitus est, qualis 
sit[258]. Frustra monuit, ut jungerent opera fidei, si post baptisma peccare 
non poterant. Qui totam legem, inquit, servaverit, et peccaverit in uno, 
factus est omnium reus[259]. Quis nostrum absque peccato? Conclusit Deus 
omnia sub delicto, ut omnibus misereatur[260]. Petrus quoque,[261], Novit, 
inquit, Dominus pios de tentatione eripere [Al. eruere ]. Et de falsis 
doctoribus: Hi sunt fontes sine aqua, et nebulae turbinibus exagitatae, 
quibus caligo tenebrarum reservatur. Superba [Al. Superbia] enim vanitatis 
loquentes pelliciunt [Al. pellicit] in desideriis carnis luxuriae, eos 
qui paululum
______________________________________________________________________
effugerant, et ad errorem reversi sunt[262]. Nonne tibi videtur, pinxisse 
sermo Apostolicus novam imperitiae factionem? Aperiunt enim quasi fontes 
scientiae, quia quem non habent, doctrinarum promittunt imbrem, velut nubes 
propheticae, ad quas perveniat veritas Dei, et turbinibus exagitantur daemonum 
atque vitiorum. Loquuntur grandia, et totus eorum sermo superbia est: Immundus 
est autem apud Deum omnis qui exaltat cor suum[263]. Ut qui paululum refugerant 
a peccatis, ad suum 327 revertantur errorem; et suadent in luxuria, ciborum 
carnisque delicias. Quis enim non libenter audiat [ Al. audient]: Manducemus 
et bibamus, et in aeternum regnabimus? Sapientes et prudentes, pravos vocant: 
eos vero qui
______________________________________________________________________
dulces sunt in sermonibus, plus audiunt. Joannes Apostolus, immo in Joanne 
Salvator scribens Angelo Ephesi Ecclesiae: Scio, inquit, opera tua, et 
laborem et patientiam tuam, et quia sustinuisti propter nomen meum, et 
non defecisti: sed habeo adversus te, quod charitatem tuam primam reliquisti. 
Memor esto
unde cecideris, et age poenitentiam; et prima opera fac. Sin autem, veniam 
tibi, et movebo candelabrum tuum de loco, nisi poenitentiam egeris[264]. 
Similiter et caeteras Ecclesias, Smyrnam, Pergamum, Thyatiram, Sardis, 
Philadelphiam, Laodiciam ad poenitentiam provocat, et nisi revertantur 
ad opera pristina, comminatur. Et in Sardis paucos habere se dicit, qui 
non coinquinaverunt [ Al. coinquinaverint] vestimenta sua; et ambulaturi 
sunt [ Al. sint] cum eo in albis, quia digni sunt. Cui autem dicit [ Al. 
scribit]: Memento unde cecideris. Et, Ecce missurus est diabolus ex vobis 
in carcerem, ut tentemini. Et, Scio ubi habitas, ubi sedes est Satanae. 
Et, In mente habe, qualiter acceperis, et audieris, et serva, et poenitentiam 
age, et reliqua utique ei dicit
______________________________________________________________________
qui credidit, et baptizatus est, et stans quondam, corruit per delictum.
          4.
          Omnes retro sancti ejusdem meriti, cujus nunc Christiani. Salomon 
amore mulierum a Deo discessit. Jesus Josedech typus Salvatoris. Angeli 
possunt recipere peccatum. --Paulisper de veteri Testamento exempla distuleram; 
quia solent ubicumque contra eos facit, dicere, Lex et Prophetae usque 
ad Joannem[265]. Caeterum quis ignorat sub altera [ Al. alta] dispensatione 
Dei, omnes retro sanctos ejusdem fuisse meriti, cujus nunc Christiani sunt? 
Quomodo ante Abraham placuit in conjugio; sic nunc virgines placent in 
perpetua castitate. Servivit ille legi et tempori suo; serviamus et nos 
Evangelio et tempori nostro, in quos fines saeculorum decurrerunt
______________________________________________________________________
[266]. David electus secundum cor Domini[267], qui omnes ejus fecerat voluntates, 
et qui in quodam Psalmo dixerat: Judica me, Domine, quoniam ego in innocentia 
mea ingressus sum, et in Domino sperans non infirmabor. Proba me, Domine, 
et tenta me, ure renes 328 meos, et cor meum[268], postea tentatur a diabolo, 
et post peccatum poenitens loquitur: Miserere mei, Deus, secundum magnam 
misericordiam tuam[269]. Magnum peccatum magna deleri vult misericordia. 
Salomon, amabilis Domini, et cui bis Deus fuerat revelatus; quia amator 
mulierum fuit, a Dei amore discessit. Manassen impiissimum regem post captivitatem 
Babylonicam, in pristinam dignitatem Liber Dierum ( Paralipomena ) restitutum 
refert. Et Josias
______________________________________________________________________
vir sanctus, in campo Magedo ab Aegyptio rege confoditur. Jesus quoque 
filius Josedech, sacerdos magnus, quamquam in typo praecesserit Salvatoris, 
qui nostra peccata portavit, et alienigenam sibi ex gentibus Ecclesiam 
copulavit, tamen secundum litteram post sacerdotium sordidatus inducitur, 
et stat diabolus
a dextris ejus; et candida illi vestimenta deinceps redduntur. Superfluum 
est de Moyse et Aaron scribere, quod ad aquam contradictionis offenderint 
Deum, et terram repromissionis non intraverint: cum beatus Job Angelos 
quoque et omnem creaturam peccare posse commemoret, dicens: Quid enim, 
numquid homo coram Deo mundus est? Aut in operibus suis sine macula vir? 
Si contra servos suos non credit: et adversum Angelos suos pravum quid 
reperit; quanto magis habitantes in domibus luteis[270], de quibus et nos 
ex eodem luto sumus! Tentatio est vita hominis super terram[271]. Et cecidit 
Lucifer, qui mittebat ad universas nationes. Et ille qui in paradiso deliciarum 
inter duodecim nutritus est lapides, vulneratus a monte Domini,
______________________________________________________________________
ad inferna descendit. Unde et Salvator in Evangelio: Videbam, inquit, Satanam 
quasi fulgur de coelo cadentem[272]. Si altissima illa sublimitas cecidit, 
quis cadere non possit? Si in coelo ruinae, quanto magis in terra? Et tamen 
cum ceciderit Lucifer (immo post casum coluber antiquus), virtus ejus in 
lumbis ejus, et potestas ejus super umbilicum ventris. Obumbrantur in eo 
arbores magnae, et dormit juxta juncum et calamum et caricem. Ipse est 
rex omnium, quae in aquis sunt[273]: ubi scilicet voluptas et luxuria, 
et propago, et irrigatio nuptiarum. Quis enim denudabit faciem vestitus 
329 ejus? Et portas vultus ejus quis aperiet? Saginantur in eo nationes, 
et partiuntur eum Phoenicum gentes[274]. Ac ne forsitan tacite legentis
______________________________________________________________________
cogitatio putaret, eas tantum Phoenicum gentes et populus Aehiopum significari, 
quibus draco in escam datus sit, statim de his qui per mare hujus saeculi 
transeunt [ Al. transierunt], et ad portum salutis pervenire festinant, 
dicitur: Et in navibus piscatorum caput ejus stat sicut incus [Al. incudo] 
infatigabilis: reputat ferrum ut paleas, et sicut lignum putre[275]aes. 
Et omne aurum maris sub eo, sicut lutum. Fervescere facit abyssum, sicut 
vas aeneum: aestimat mare sicut deletum, et tartarum abyssi ut captivum. 
Omne altum videt[276]. Et arbitratur Jovinianus meus facile sibi eum posse 
succumbere. Quid loquar de sanctis viris et de Angelis, qui cum creaturae 
Dei sint, possunt utique recipere peccatum? Filium Dei tentare ausus
______________________________________________________________________
est, et prima ejus et secunda sententia repercussus,
nihilominus caput levat, et tertio vulneratus, usque ad tempus recedit, 
differens magis tentationem, quam auferens: et nos nobis blandimur de baptismate: 
quod sicut priora peccata dimittit, sic in futurum servare non potest, 
nisi baptizati omni custodia servaverint cor suum.
          5.
          Tertia quaestio. --Tandem pervenimus ad cibos, et tertiae quaestionis 
nobis opponitur difficultas: « Ad hoc creata esse omnia, ut usui mortalium 
deservirent. Et quomodo homo, rationale animal, quasi quidam habitator 
et possessor mundi, Deo subjacet, et suum veneratur Auctorem, ita cuncta 
animantia, aut in cibos hominum, aut in vestitum, aut ad scindendam terram, 
aut ad subvectionem frugum, aut ipsius hominis esse creata: unde et jumenta
ab eo quod juvent, appellentur. Quid est, ait David, homo, quod memor es 
ejus, aut filius hominis, quoniam visitas eum? Minuisti [Al. minorasti] 
eum paulo minus ab Angelis, gloria et honore coronasti eum, et constituisti 
eum super opera manuum tuarum. Omnia subjecisti sub pedibus ejus, oves 
330 et boves universas [Al. universa], insuper et pecora campi, Volucres 
coeli, et pisces maris, qui perambulant semitas maris[277]. Esto, inquit, 
bos ad arandum, ad sedendum equus, canis ad servandum, caprae ad lac, oves 
ad lanitia conditae sint. Quis usus porcorum, absque esu carnium? quid 
capreae, cervuli [ Al. cervi], damulae, apri, lepores, et hujusmodi venatio? 
quid anseres silvestres et domestici? quid anates, quid ficedulae? quid 
attagen? quid fulica?
______________________________________________________________________
quid turdus? Cur in domibus gallina discurrit? Si non comeduntur, haec 
omnia frustra a Deo creata sunt. Verum quid opus est argumentis cum manifestissime 
Scriptura doceat[278], omne quod movetur, sicut olera herbarum, data nobis 
in escam: et Apostolus clamitet: Omnia munda mundis, et nihil rejiciendum, 
quod cum gratiarum actione percipitur[279]: et venturos in novissimo, qui 
prohibeant nubere, et vesci cibis, quos Deus creavit ad utendum[280]. Ipse 
Dominus vini potator et vorator a Pharisaeis appellatur, et publicanorum 
conviva et peccatorum: Zachaei prandium non recusans, vadens ad nuptiarum 
epulas. Porro aliud est, si stulta contentione dicitis, eum isse ad prandium 
jejunaturum, et impostorum more dixisse: Hoc comedo,
______________________________________________________________________
illud non comedo: nolo vinum bibere, quod
ex aquis creavi. In typo sanguinis sui non obtulit aquam, sed vinum. Post 
resurrectionem piscem et favum comedit, non sesama, nuces et sorbitiunculas. 
Petrus Apostolus non exspectat stellam more judaico, sed hora sexta in 
solarium pransurus ascendit. Paulus in navi panem frangit, non caricas. 
Timotheo dolenti stomachum, vinum suadet bibere, non piracium. De ciborum 
sibi placent abstinentia, quasi non et superstitio Gentilium Castum Matris 
Deum observet et Isidis. »
          6.
          Hieronymus. Physici qui prosa et versibus scripserunt. Nostra 
religio erudit sapientiae sectationem. Epicuri sententia damnata. --Sequar 
ergo vestigia propositionis 331 expositae: et antequam ad Scripturas veniam, 
doceamque ex eis Deo grata jejunia, et acceptabilem continentiam, argumentis 
philosophorum
argumenta componam; et probabo, non Empedoclis et Pythagorae nos dogma 
sectari, qui propter μετεμψύχωσιν, omne quod movetur et vivit, edendum 
non putant; et ejusdem criminis reos arbitrantur, qui abietem quercumque 
succiderint, cujus parricidae sunt et venefici: sed venerari conditorem 
nostrum, qui in usus hominum cuncta creavit [ Al. generavit]. Et quomodo 
bos ad arandum, equus ad sedendum, canes ad servandum, caprae ad lac, oves 
ad lanitia conditae sunt: ita sues et cervos, et capreas et lepores, et 
caetera: sed illa non statim ad comedendum creata esse, sed in alios usus 
hominum. Si enim omne quod movetur
et vivit, ad vescendum factum est, et praeparatum gulae, respondeant mihi, 
cur elephanti, cur leones, ursi, leopardi, lupi: cur viperae, scorpii, 
cimices, culices, pulicesque: cur vultur, aquila, corvus, accipiter: cur 
ceti, delphines, phocae, minutaeque cochleolae conditae sint? Quis nostrum 
leonem, quis viperam, quis vulturem, quis ciconiam, quis milvum, quis reptantes 
in littoribus vermiculos umquam comedit [ Al. comederit]? Sicut igitur 
haec proprios usus habent, ita possumus dicere et caeteras bestias, pisces, 
aves non ad esum, sed ad medicinam creatas. Denique carnes viperae, unde 
theriaca conficitur, quantis rebus aptae sint, norunt medici. Segmenta 
eboris in medelas varias assumuntur. Fel hyaenae oculorum restituit claritatem, 
et stercus ejus et canum putrida curat vulnera. Et (quod forsitan
legenti mirum sit) hominis fimus quantis curationibus proficiat, Galenus 
ἐν ἁπλοῖς docet. Aiunt 332 physici, quod pellis colubri, qua exuitur, decocta 
in oleo, mire dolorem aurium mitiget. Quid ita inutile videtur nescientibus 
ut cimices? Si sanguisuga faucibus haeserit, fumo ejus excepto, statim 
evomitur: et difficultas urinae hujus appositione laxatur. Porcorum autem, 
et anserum, et gallinarum, phasianorumque adipes quid commodi habeant, 
omnes medicorum declarant libri: quos [ Al. quod] si legeris, videbis, 
tot curationes esse in vulture, quot membra sunt. Pavi fimus podagrae fervorem 
mitigat. Grues [ Al. gruis], ciconiae, fel aquilae, sanguis accipitris,
struthiocamelus, ranae, chamaeleontes, hirundinis stercus, et carnes, quibus 
morbis aptae sint, dicerem, si mihi propositum esset de medela corporum 
disputare. Legat qui vult Aristotelem et Theophrastum prosa, Marcellum 
Sidetem, et nostrum Flavium hexametris versibus disserentes: Plinium quoque 
Secundum, et Dioscoridem, et caeteros tam physicos quam medicos, qui nullam 
herbam, nullum lapidem, nullum animal tam reptile, quam volatile, et natatile, 
non ad suae artis utilitatem referunt. Igitur cum mihi dixeris, cur porcus 
creatus est? statim tibi respondebo, puerorum more certantium, cur viperae, 
cur scorpii? Nec Deum superfluorum judicabis artificem, quia plurimae et 
bestiae et volucres sunt, quas tuae fauces recusent. Sed ne
contentiosum hoc, et pugnax magis videatur esse quam verum, audi idcirco 
sues, et apros, et cervos, et reliquas animantes creatas, ut milites, et 
athletae, nautae, rhetores, metallorumque fossores, et caeteri duro operi 
mancipati, haberent cibos, quibus fortitudo corporum necessaria est: qui 
portant arma et cibaria: qui pugnis et calcibus sua invicem membra debilitant, 
qui remos 333 trahunt, quorum latera ad clamandum dicendumque sunt valida: 
qui subvertunt montes, et sub sudo et imbribus dormiunt. Caeterum nostra 
Religio, non πύκτην, non athletam, non nautas, non milites, non fossores; 
sed sapientiae erudit sectatorem, qui se Dei cultui dedicavit: et scit 
cur creatus sit, cur versetur in mundo quo abire festinet. Unde et Apostolus 
loquitur: Quando
infirmor, tunc fortior sum[281]. Et, Si exterior noster homo corrumpitur, 
sed interior renovatur de die in diem[282]. Et, Cupio dissolvi, et esse 
cum Christo[283]. Et, Carnis curam ne feceritis in desideriis[284]. Numquid 
omnibus praeceptum est, ne duas tunicas habeant: ne cibos in pera, aes 
in zona, virgam in manu, calceamentum in pedibus? ut vendant universa quae 
possident, dentque pauperibus, et sequantur
______________________________________________________________________
Jesum[285]? Sed [ Al. sed de his] his utique, qui volunt esse perfecti. 
Alioquin a Joanne Baptista aliud praecipitur militibus, aliud publicanis. 
Dominus autem dicit in Evangelio ad eum, qui se jactaverat legis universa 
complesse: Si vis perfectus esse, vade, et vende omnia quae habes, et da 
pauperibus, et veni, sequere me[286]. Ne grave onus nolenti videretur imponere, 
in propria audientis voluntate dimisit dicens: Si vis perfectus esse. Quamobrem 
et ego tibi dicam: Si vis perfectus esse, bonum est vinum non bibere, et 
carnem non manducare. Si vis perfectus esse, melius est saginare animam, 
quam corpus. Si autem parvulus es [ Al. si autem parvulus] et cocorum jura 
te delectant, nemo eripit faucibus tuis esculentas dapes.
______________________________________________________________________
Manduca et bibe, et si tibi placet, cum Israele lude consurgens, et canito: 
Manducemus et bibamus, cras enim moriemur[287]. Manducet et bibat, qui 
post cibos exspectat interitum; qui cum Epicuro dicit: Post mortem nihil 
est, et mors ipsa nihil est. Nos Paulo credimus intonanti: Esca ventri, 
et venter escis. Deus autem et hunc et illam destruet[288].
          7.
          Gentium variarum victus. Locustae Joannis Baptistae. Valentis 
lex de vitulis non comedendis. Variarum gentium mores. Singulae Aegypti 
civitates singulas bestias colebant. --Haec autem de Scripturis pauca posuimus, 
ut congruere nostra cum philosophis doceremus. Caeterum quis ignoret, unamquamque 
gentem non communi lege naturae, sed his, quorum apud
______________________________________________________________________
se copia est, vesci solitam? Verbi 334 gratia, Arabes et Saraceni, et omnis 
eremi barbaria, camelorum lacte et carnibus vivit: quia hujuscemodi animal 
pro temperie et sterilitate regionum facile apud eos et gignitur et nutritur. 
Hi nefas arbitrantur porcorum vesci carnibus. Sues enim, qui glande, castaneis, 
radicibus filicum, et hordeo ali solent, aut raro apud eos, aut penitus 
non inveniuntur: et si inventi fuerint, alimenta non habent, quae supra
diximus. E regione septentrionales populos, si ad esum asinorum camelorumque 
compellas, simile putabunt eorum vesci carnibus, ac si lupum comedere cogantur, 
aut corvum. In Ponto et Phrygia, vermes albos et obesos, qui nigello capite 
sunt, et nascuntur in lignorum carie, pro magnis reditibus paterfamilias 
exigit. Et quomodo apud nos attagen et ficedula, mullus et scarus in deliciis 
computantur: ita apud illos ξυλοφάγον [ Al. ξυλοφαγιον] comedisse luxuria 
est. Rursum Orientales et Libyae populos, quia per desertum et calidam 
eremi vastitatem locustarum nubes reperiuntur, locustis vesci moris est. 
Hoc verum esse Joannes quoque Baptista probat. Compelle Phrygem et Ponticum, 
ut locustam comedat, nefas putabit. Coge Syrum, Afrum et Arabem
ut vermes Ponticos glutiat, ita eos despiciet, ut muscas, millepedas, et 
lacertos. Quamquam Syri et crocodilis terrenis, Afri etiam lacertis viridibus 
vesci soleant. In Aegypto et Palaestina propter boum raritatem nemo vaccam 
comedit, taurorumque carnes et boum vitulorumque assumunt in cibis. At 
in nostra provincia scelus putant vitulos devorare. Unde et Imperator Valens 
nuper legem per Orientem dederat, ne quis vitulorum carnibus vesceretur, 
utilitati agriculturae providens, et pessimam judaizantis vulgi emendans 
consuetudinem, pro altilibus et lactentibus, vitulos consumentis. Nomades, 
et Troglodytae, et Scythae, et Hunnorum nova feritas, semicrudis vescuntur 
carnibus. Porro Ichthyophagi, gens errans in littore maris Rubri, super 
petras solis calore ferventes assant pisces, et hoc solo alimento
victitant. Sarmatae, 335 Quadi, Vandali, et innumerabiles aliae gentes, 
equorum et vulpium carnibus delectantur.
Quid loquar de caeteris nationibus, cum ipse adolescentulus in Gallia Atticotos 
[ Al. Scotos], gentem Britannicam, humanis vesci carnibus: et cum per silvas 
porcorum greges et armentorum pecudumque reperiant, pastorum nates et feminarum, 
et papillas solere abscindere, et has solas ciborum delicias arbitrari? 
Scotorum natio uxores proprias non habet: et quasi Platonis politiam legerit, 
et Catonis sectetur exemplum, nulla apud eos conjux propria est, sed ut 
cuique libitum fuerit, pecudum more lasciviunt. Persae, Medi, Indi, et 
Aethiopes, regna non modica, et Romano regno paria, cum matribus et aviis, 
cum filiabus et neptibus copulantur. Messagetae et Derbices miserrimos 
putant, qui aegrotatione moriantur: et parentes, cognatos, propinquos, 
cum
ad senectam venerint, jugulatos devorant: rectius esse ducentes, ut a se 
potius, quam a vermibus comedantur. Tibareni quos dilexerint, senes suspendunt 
in patibulis. Hircani volucribus et canibus semivivos projiciunt: Caspii 
iisdem bestiis mortuos. Scythae eos qui a defunctis amati sunt, vivos infodiunt 
cum ossibus mortuorum. Bactri canibus ad hoc ipsum nutritis, objiciunt 
senes. Quod cum Alexandri Praefectus Stasanor emendare voluisset, pene 
amisit provinciam. Coge Aegyptium, ut ovium lacte vescatur: impelle, si 
vales, Pelusioten, ut manducet cepe. Singulae pene in Aegypto civitates 
singulas bestias et monstra venerantur: et quodcumque coluerint, hoc inviolabile 
et sacrum putant. Unde 336 et urbes quoque apud eos ex animalium vocabulis 
nuncupantur: Leonto, Cyno, Lyco, Busyris,
Thmuis, quod interpretatur hircus. Et ut sciremus quales deos semper Aegyptus 
recepisset, nuper ab
Hadriani amasio urbs eorum Antinous appellata est. Pervides igitur, quod 
non solum in esu, sed et in sepulturis, et in connubiis, et in omni conversatione 
unaquaeque gens suo ritu et proprietatibus victitet: et hoc eam naturae 
legem putare, quod didicit. Verum fac esum carnium cunctis nationibus esse 
communem; et passim licere, quod passim gignitur. Quid ad nos, quorum conversatio 
in coelis est; qui super Pythagoram et Empedoclem, et omnes sapientiae 
sectatores, non ei debemur cui nascimur, sed cui renascimur: qui repugnantem 
carnem, et ad libidinum incentiva rapientem, inedia subjugamus? Esus carnium, 
et potus vini, ventrisque saturitas, seminarium libidinis est. Unde et 
Comicus: « Sine Cerere, inquit, et Libero friget Venus. »
          8.
          Quinque sensus, vitiorum introitus. Vicinus insaniae amor mulierum. 
--Per quinque sensus, quasi per quasdam fenestras, vitiorum ad animam introitus 
est. Non potest ante metropolis et arx mentis capi, nisi per portas ejus 
irruerit hostilis exercitus. Horum perturbationibus anima praegravatur: 
et capitur aspectu, auditu, odoratu, sapore, tactu. Si Circensibus quispiam 
delectetur: si athletarum certamine: si mobilitate histrionum: si formis 
mulierum: splendore gemmarum, vestium, metallorum, et caeteris hujuscemodi, 
per oculorum fenestras animae capta libertas est, et impletur illud propheticum: 
Mors intravit per fenestras 337 vestras[289]. Rursum auditus vario organorum 
cantu, et vocum inflexionibus delinitur: et carmine poetarum et comoediarum, 
mimorumque urbanitatibus
______________________________________________________________________
et strophis, quidquid per aures introiens, virilitatem mentis effeminat. 
Odoris autem suavitas, et diversa thymiamata, et amomum, et cyphi, oenanthe, 
muscus, et peregrini muris pellicula, quod dissolutis et amatoribus conveniat, 
nemo nisi dissolutus negat. Porro ciborum aviditas, quod avaritiae mater 
sit, et animum quasi quibusdam compedibus degravatum in terra teneat, quis 
ignorat? Propter brevem gulae voluptatem, terrae lustrantur et maria; et 
ut mulsum vinum pretiosusque cibus fauces nostras transeat, totius vitae 
[ Ms. opere] opera desudamus. Tactus autem alienorum corporum, et feminarum 
ardentior appetitus, vicinus insaniae est. Ob hunc
sensum, cupimus, irascimur, gestimus, invidemus, aemulamur, solliciti sumus, 
et expleta voluptate per quamdam poenitudinem, rursus accendimur: quaerimusque 
facere, quod cum fecerimus, iterum poeniteamus. Igitur cum per has portas, 
quasi quidam perturbationum cunei ad arcem nostrae mentis intraverint, 
ubi erit libertas, ubi fortitudo ejus, ubi de Deo cogitatio: maxime cum 
tactus depingat sibi etiam praeteritas voluptates, et recordatione vitiorum 
cogat animam compati, et quodammodo exercere quod non agit?
          9.
          Crates Thebanus. His igitur rationibus invitati multi philosophorum, 
reliquerunt frequentias urbium, et hortulos suburbanos, ubi ager irriguus, 
et arborum comae, et susurrus avium, fontis speculum, rivus
immurmurans, et multae oculorum auriumque illecebrae: ne per luxum et abundantiam 
copiarum, animae fortitudo mollesceret, et ejus pudicitia constupraretur. 
Inutile ( periculosum et noxium ) quippe est crebro videre per quae aliquando 
captus sis, et eorum te experimento committere, 338 quibus difficulter 
careas. Nam et Pythagoraei hujuscemodi frequentiam declinantes, in solitudine 
et desertis locis habitare consueverunt. Platonici quoque et Stoici in 
templorum lucis et porticibus versabantur, ut admoniti angustioris [ Al. 
augustioris] habitaculi sanctitate, nihil aliud quam de virtutibus cogitarent. 
Sed et ipse Plato cum esset dives, et toros ejus Diogenes lutatis pedibus 
conculcaret: ut posset vacare philosophiae, elegit Academiam villam
ab urbe procul, non solum desertam, sed et pestilentem: ut cura et assiduitate 
morborum, libidinis impetus frangeretur: discipulique sui nullam aliam 
sentirent voluptatem, nisi earum rerum quas discerent. Quosdam legimus 
effodisse sibi oculos, ne per eorum visum a contemplatione philosophiae 
avocarentur. Unde et Crates ille Thebanus, projecto in mari non parvo auri 
pondere, Abite, inquit, pessum malae cupiditates: ego vos mergam, ne ipse 
mergar a vobis. Quod si quis existimat [ Al. aestimat] et abundantia ciborum 
potionumque se perfrui, et vacare posse sapientiae, hoc est, et versari 
in deliciis, et deliciarum vitiis non teneri, seipsum decipit. Cum
enim procul ab his remoti saepe capiamur naturae illecebris, et cogamur 
ea cupere, quorum copiam non habemus; quanto magis, si circumdati retibus 
voluptatum, esse nos liberos arbitremur! Sensus noster illud cogitat, quod 
videt, audit, odoratur, gustat, attrectat, et ad ejus rei trahitur appetitum, 
cujus capitur voluptate. Quod mens videat, et mens audiat; et quod nec 
audire quippiam, nec videre possimus [ Al. possemus], nisi sensus in ea 
quae cernimus, et audimus fuerit intentus, vetus quoque sententia est. 
Difficile est, immo impossibile, deliciis et voluptatibus affluentes, non 
ea cogitare quae gerimus: frustraque quidam simulant salva fide, et pudicitia 
et integritate mentis, se abuti voluptatibus, cum contra 339 naturam sit, 
copiis voluptatum sine
voluptate perfrui: et Apostolus hoc ipsum cavens, dixerit: Quae autem in 
deliciis est, vivens mortua est[290].
          10.
          Corpus puer, anima paedagogus. Cibus facilior qui sustentat corpus. 
Sensus corporum quasi equi sunt, sine ratione currentes, anima vero in 
aurigae modum retinet frena currentium. Et quomodo equi absque rectore 
praecipites ruunt [ Al. sunt]: ita corpus sine ratione et imperio animae, 
in suum fertur interitum. Alia quoque comparatio animae et corporis a philosophis 
ponitur: corpus puerum, animam paedagogum esse dicentibus. Unde et Historicus: 
Animae, inquit, imperio, corporis servitio magis utimur. Alterum nobis 
cum dis, alterum cum belluis commune est. Igitur nisi vitia adolescentis 
[ Al. adolentis]
______________________________________________________________________
et pueri, prudentia paedagogi rexerit, omnis conatus ejus et impetus ad 
lasciviam properant. Sine quatuor sensibus vivere possumus, id est, sine 
aspectu, auditu, odoratu, atque complexu. Absque gustu autem et cibis impossibile 
est humanum corpus subsistere. Adesse ergo debet ratio, ut tales ac tantas 
sumamus escas, quibus non oneretur corpus, nec libertas animae praegravetur; 
quia et comedendum est, et deambulandum, et dormiendum, et digerendum, 
et postea inflatis venis, incentiva libidinum sustinenda. Luxuriosa res 
vinum, et contumeliosa ebrietas[291]. Omnis qui cum his miscetur, non erit 
sapiens. Nec tales accipiamus cibos, quos aut difficulter digerere, aut 
comesos, magno
______________________________________________________________________
partos et perditos labore doleamus. Olerum,
pomorum, ac leguminum, et facilior apparatus est, et arte impendiisque 
cocorum non indiget: et sine cura sustentat humanum corpus, moderateque 
sumptus (quia nec avide devoratur, quod irritamenta gulae non habet) leviori 
digestione concoquitur. Nemo enim uno aut duobus cibis, hisque vilibus, 
usque ad inflationem ventris oneratur, quae diversitate carnium et saporis 
delectatione concipitur. Cum variis nidoribus fumant patinae, ad esum 340 
sui, expleta esurie, quasi captivos trahunt. Unde et morbi ex saturitate 
nimia concitantur; multique impatientiam gulae, vomitu remediantur, et 
quod turpiter ingesserunt, turpius egerunt.
          11.
          Oratione suasoria ad artes cap. ultimo. Grandis exsultatio animae 
unde sit. Tenuior victus. Exempla
frugalitatis. Hippocrates in Aphorismis docet crassa et obesa corpora, 
quae crescendi mensuram compleverint, nisi cito ablatione sanguinis imminuantur, 
in paralysim et pessima morborum genera erumpere; et idcirco esse necessariam 
demptionem, ut rursum habeant in quae possint crescere. Non enim manere 
in uno statu naturam corporum, sed aut crescere semper, aut decrescere, 
nec posse vivere animal, nisi crescendi capax sit. Unde et Galenus vir 
[ Al. vel] doctissimus, Hippocratis interpres, athletas, quorum vita et 
ars sagina est, dicit in Exhortatione medicinae, nec vivere posse diu, 
nec sanos esse: animasque eorum ita nimio sanguine, et adipibus, quasi 
luto involutas, nihil tenue, nihil coeleste, sed semper de carnibus, et 
ructu, et ventris ingluvie cogitare.
Diogenes tyrannos et subversiones [ Al. subversores] urbium, bellaque vel 
hostilia, vel civilia, non pro simplici victu olerum pomorumque, sed pro 
carnibus et epularum deliciis asserit excitari. Quodque mirandum sit, Epicurus 
voluptatis assertor, omnes libros suos replevit oleribus et pomis, et vilibus 
cibis dicit esse vivendum; quia carnes, et exquisitae epulae, ingenti cura 
ac miseria praeparentur, majoremque poenam habeant in inquirendo [ Al. 
quaerendo], quam voluptatem in abutendo[292]. Corpora autem nostra cibo 
tantum et potu indigere. Ubi aqua et panis sit, et caetera his similia, 
ibi naturae satisfactum[293]. Quidquid supra fuerit,
______________________________________________________________________
     293: (Vid. Laertium l. X; et Senecam l. III, Epist. 
     2 et 25)
non ad vitae necessitatem spectare: sed ad vitium
voluptatis. Bibere, et comedere, non deliciarum ardorem, sed sitim famemque 
restinguere. Qui carnibus vescantur, indigere etiam his quae non sunt carnium. 
Qui autem simplici victu abutantur, eos carnes non requirere. Sapientiae 
quoque 341 operam dare non possumus, si mensae abundantiam cogitemus, quae 
labore nimio et cura indiget. Cito expletur naturae necessitas: frigus 
et fames, simplici vestitu et cibo expelli potest. Unde, et Apostolus: 
Habentes, inquit, victum, et vestitum [Al. vestimentum], his contenti simus[294]. 
Deliciae et epularum varietates [ Al. varietas], fomenta avaritiae sunt. 
Grandis exsultatio animae est, cum parvo contentus fueris, mundum habere 
sub pedibus, et omnem ejus potentiam, epulas, libidines, propter quae
______________________________________________________________________
divitiae comparantur, vilibus mutare cibis, et crassiore [ Al. grossiori] 
tunica compensare. Tolle epularum et libidinis luxuriam, nemo quaeret divitias, 
quarum usus, aut in ventre, aut sub ventre est. Qui aegrotat, non aliter 
recipit sanitatem, nisi tenui cibo et castigato victu, quae λεπτὴ δίαιτα 
dicitur. Quibus ergo cibis recipitur sanitas, his et servari potest; ne 
quis putet morbos oleribus concitari. Si autem Milonis illius Crotoniatae 
vires olera non ministrant, quae nascuntur et aluntur ex carnibus: quid 
necesse est viro sapienti et philosopho Christi, tantam habere fortitudinem, 
quae athletis et militibus necessaria est, quam cum habuerit, ad vitia 
provocetur? Illi arbitrentur [ Al. arbitrantur] carnes sanitati congruas, 
qui volunt abuti libidine, et in coenum demersi
voluptatum, ad coitum semper exaestuant. Christiano sanitas absque viribus 
nimiis necessaria est. Nec turbare nos debet, si rari sint hujus propositi 
sectatores; quia rari sunt, et amici boni et fideles, et pudici et continentes, 
semperque virtus rara est. Lege Fabricii continentiam, Curii paupertatem, 
et in tanta urbe vix paucos invenies quos sequaris. Noli timere, ne si 
carnes non comederis, aucupes et venatores frustra artificia didicerint.
          12.
          Podagrae medicina. Vitanda omnis satietas. --Legimus quosdam 
morbo articulari et podagrae humoribus laborantes, proscriptione bonorum, 
ad
simplicem mensam et pauperes cibos redactos, convaluisse. Caruerant enim 
sollicitudine dispensandae domus, et epularum largitate, quae et corpus 
frangunt et 342 animam. Irridet Horatius[295]appetitum ciborum, qui consumpti 
relinquunt poenitentiam:
          Sperne voluptates, nocet empta dolore voluptas.
          Et cum in amoenissimo agro in morsum voluptuosorum hominum se 
crassum pinguemque describeret, lusit his versibus:
          Me pinguem et nitidum, bene curata cute, vises,
Cum ridere voles, Epicuri de grege porcum.
          Sed et ex vilissimis cibis vitanda satietas est. Nihil enim ita 
obruit animum, ut plenus venter et exaestuans, et huc illucque se vertens, 
et in ructus vel in
______________________________________________________________________
crepitus ventorum efflatione respirans. Quale illud jejunium est, aut qualis 
illa refectio post jejunium, cum pridianis epulis distendimur, et guttur 
nostrum meditatorium efficitur latrinarum? Dumque volumus prolixioris inediae 
famam quaerere [ Al. fama carere], tantum voramus, quantum vix alterius 
diei nox digerat. Itaque non tam jejunium appellandum est, quam crapula, 
ac fetens, et molesta digestio.
          13.
          Dicaearchus, Xenophon, Chaeremon. -- Dicaearchus in libris Antiquitatum, 
et descriptione Graeciae, refert sub Saturno, id est, in aureo saeculo, 
cum omnia humus funderet, nullum comedisse carnes, sed universos vixisse 
frugibus et pomis, quae sponte terra gignebat. Persarum regis Cyri vitam 
Xenophon octo voluminibus explicat: polenta et cardamo et
sale ac pane cibario eos asserens victitare. Lacedaemoniorum mensae frugalitatisque, 
et suprascriptus Xenophon et Theophrastus, et omnes pene scriptores Graeciae 
testes sunt. Chaeremon Stoicus, vir eloquentissimus, narrat de Vita antiquorum 
Aegypti sacerdotum, quod omnibus mundi negotiis curisque postpositis, semper 
in templo fuerint; et rerum naturas, causasque ac rationes siderum contemplati 
sint; numquam mulieribus se miscuerint; numquam cognatos et propinquos, 
ne liberos quidem 343 viderint, ex eo tempore, quo coepissent divino cultui 
deservire; carnibus et vino semper abstinuerint,
propter tenuitatem sensus et vertiginem capitis quam ex parvo cibo patiebantur: 
et maxime propter appetitus libidinis, qui ex his cibis et ex hac potione 
nascuntur. Pane raro vescebantur, ne onerarent stomachum. Et si quando 
comedebant, tusum [ Al. consum et tusum] pariter hyssopum sumebant in cibo, 
ut escam graviorem illius calore decoquerent. Oleum tantum in oleribus 
noverant, verum et ipsum parum, propter nauseam et asperitatem gustus leniendam. 
Quid loquar, inquit, de volatilibus, cum ovum quoque pro carnibus vitaverint, 
et lac? Quorum alterum carnes liquidas, alterum sanguinem esse dicebant, 
colore mutato. Cubile eis de foliis palmarum, quas baias vocant, contextum 
erat: scabellum accline, et ex una parte obliquum, in terra pro pulvillo 
capiti
supponebant, bidui triduique inediam sustinentes. Humores [ Al. Et humores] 
corporis, qui nascuntur ex otio et ex mansione unius loci, nimia victus 
castigatione siccabant.
          14.
          Judaeorum sectae. Magorum tria genera apud Persas. Gymnosophistae 
Indorum. Praecepta tria in templo Eleusinae. Antisthenes quis? --Josephus 
in secunda Judaicae captivitatis historia, et in octavo decimo Antiquitatum 
libro, et contra Appionem duobus voluminibus, tria describit dogmata Judaeorum: 
Pharisaeos, Sadducaeos, Essaenos. Quorum novissimos miris effert laudibus, 
quod et ab uxoribus et vino et carnibus semper abstinuerint [ Al. abstinerent], 
et quotidianum jejunium verterint in naturam. Super quorum vita et Philo, 
vir doctissimus, proprium volumen
edidit. Neantes Cizycenus, et Asclepiades Cyprius, aetate qua Pygmaleon 
in Oriente regnabat, scribunt esum carnium non fuisse. Eubulus quoque, 
344 qui historiam Mithrae multis voluminibus explicuit, narrat apud Persas 
tria genera Magorum, quorum primos, qui sint doctissimi, et eloquentissimi, 
excepta farina et olere, nihil amplius in cibo sumere. Apud Eleusinam, 
etiam volucribus et piscibus, et quibusdam pomis abstinere, solemne est.
Bardesanes, vir Babylonius, in duo dogmata apud Indos, Gymnosophistas dividit: 
quorum alterum appellat Brachmanas; alterum Samanaeos: qui tantae continentiae 
sint, ut vel pomis arborum juxta Gangen fluvium, vel publico orizae, vel 
farinae alantur cibo: et cum rex ad eos venerit, adorare illos solitus 
sit, pacemque suae provinciae in illorum precibus arbitrari sitam. Euripides, 
in Creta Jovis prophetas non solum carnibus, sed et coctis cibis abstinuisse 
refert. Xenocrates Philosophus de Triptolemi legibus apud Athenienses tria 
tantum praecepta in templo Eleusinae residere scribit: honorandos parentes, 
venerandos deos, carnibus non vescendum. Orpheus in carmine suo esum carnium 
penitus detestatur. Pythagorae, Socratis, Antisthenis, et reliquorum frugalitatem
referrem in confusionem nostram: nisi et longum esset, et proprii operis 
indigeret. Hic certe est Antisthenes, qui cum gloriose docuisset rhetoricam, 
audissetque Socratem, dixisse fertur ad discipulos suos: Abite, et magistrum 
quaerite, ego enim jam reperi. Statimque venditis quae habebat, et publice 
distributis, nihil sibi amplius quam palliolum reservavit. Paupertatisque 
ejus et laboris, et Xenophon testis est in Symposio, et innumerabiles libri 
ejus: quorum alios philosophico, alios rhetorico genere conscripsit [ Al. 
scripsit]. Hujus Diogenes ille famosissimus sectator fuit, potentior rege 
345 Alexandro et naturae victor humanae. Nam cum discipulorum Antisthenes 
nullum reciperet, et perseverantem Diogenem removere non posset, novissime 
clava
minatus est [ Al. minitatus], nisi abiret. Cui ille subjecisse dicitur 
caput, atque dixisse: Nullus tam durus baculus erit, qui me a tuo possit 
obsequio separare. Refert Satyrus, qui illustrium virorum scribit historias, 
quod Diogenes palliolo duplici usus sit propter frigus: peram pro cellario 
habuerit: secumque portarit clavam ob corpusculi fragilitatem, qua jam 
senex membra sustentare solitus erat, et ἡμερόβιος vulgo appellatus sit, 
in praesentem horam
poscens a quolibet, et accipiens cibum. Habitavit [ Al. habitabat] autem 
in portarum vestibulis et porticibus civitatum. Cumque se contorqueret 
in dolio, volubilem se habere domum jocabatur, et se cum temporibus immutantem. 
Frigore enim os dolii vertebat in meridiem; aestate ad septentrionem, et 
utcumque sol se inclinaverat, Diogenis simul praetorium vertebatur. Quodam 
vero tempore habens ad potandum caucum ligneum, vidit puerum manu concava 
bibere, et elisisse illud fertur ad terram, dicens: Nesciebam quod et natura 
haberet poculum. Virtutem ejus et continentiam mors quoque indicat. Nam 
cum ad agonem Olympiacum, qui magna frequentia Graeciae celebrabatur, jam 
senex pergeret, febri in itinere dicitur apprehensus, accubuisse [ Al. 
incubuisse] in
crepidine viae: volentibusque eum amicis, aut in jumentum, aut in vehiculum 
tollere, non acquievit: sed transiens ad arboris umbram locutus est: « 
Abite, quaeso, et spectatum pergite: haec me nox aut victorem probabit, 
aut victum. Si febrem vicero, ad agonem veniam: si me vicerit febris, ad 
inferna descendam. » Ibique per noctem eliso gutture, non tam mori se ait, 
quam febrem morte excludere. Unius tantum philosophi 346 exemplum posui, 
ut formosuli nostri et torosuli, et vix summis pedibus adumbrantes vestigia: 
quorum verba in pugnis sunt, et syllogismi in calcibus: qui paupertatem 
Apostolorum et crucis duritiam, aut nesciunt, aut contemnunt, imitentur 
saltem gentilium parcitatem.
          15.
          Exempla ex Scriptura. Secunda inscriptio tabularum.
Jejuniorum commendatio. Monachorum incunabula. -- Haec de argumentis philosophorum 
exemplisque disserui. Nunc ad exordium generis humani, id est, ad nostra 
transiens, docebo, primum Adam in paradiso accepisse praeceptum, ut caetera 
poma comedens, ab una arbore jejunaret. Beatitudo paradisi absque abstinentia 
cibi non potuit dedicari. Quamdiu jejunavit, in paradiso fuit: comedit, 
et ejectus est: ejectus statim duxit uxorem. Qui jejunus in paradiso virgo 
fuerat, satur in terra matrimonio copulatur: et tamen ejectus, non protinus 
accepit licentiam carnium vescendarum; sed tantum poma arborum et fruges 
segetum, et herbarum
olera ei traduntur in cibum: ut exsul quoque paradisi, non carnibus, quae 
in paradiso non erant, sed similitudine frugum paradisi vesceretur. Postea 
vero videns Deus quod diligenter appositum esset ad malitiam cor hominis 
ab adolescentia, et spiritus ejus in his permanere non posset, quia [ Al. 
qui] erant caro, opera carnis Diluvio condemnavit, et avidissimam hominum 
gulam probans, dedit eis licentiam comedendarum carnium: ut dum sibi intelligunt 
licere omnia, non desiderarent magnopere quod licebat; ne mandatum in causam 
verterent praevaricationis. Quamquam et tunc ex parte imperatum jejunium 
sit. Nam cum alia munda dicantur, alia immunda: et in Arca Noe de immundis 
bina, de mundis introducantur imparia (et utique immundorum
esus ablatus sit, ne sine causa dicerentur immunda), ex parte jejunium 
dedicatum est, docens abstinentiam omnium 347 in quorumdam recisione. Cur 
perdidit Esau primogenita sua? nonne propter cibum? impatientiamque gulae 
lacrymis emendare non potuit. Ejectus de Aegypto populus Israel, et in 
terram repromissionis lacte et melle manantem introducendus, Aegyptias 
carnes, et pepones, alliaque desiderat. Utinam, inquiens, obissemus percussi 
a Domino in terra Aegypti, quando super ollas carnium sedebamus[296]. Et 
iterum: Quis nos vescet carnibus? Venerunt in mentem nobis pisces, quos 
in Aegypto comedebamus gratis, et cucumeres, et pepones, et porri, et cepe, 
et allia. At nunc anima nostra arida, nihil nisi manna oculi nostri conspiciunt
______________________________________________________________________
[297]. Angelorum cibum contemnentes, carnes Aegyptias suspirabant. Moyses 
quadraginta diebus et noctibus jejunus in monte Sina, etiam tunc probans, 
non in pane solo vivere hominem, sed in omni verbo Dei, cum Domino loquitur: 
populus autem satur [ Al. saturatus] idola fabricatur. Ille vacuo ventre, 
legem accipit scriptam digito Dei. Iste manducans et bibens, consurgensque 
ludere, aurum conflat in vitulum, et Aegyptium bovem praefert Domini majestati. 
Tot dierum labor, unius horae saturitate perit. Frangit audacter Moyses 
tabulas: sciebat enim Dei sermonem non posse audire temulentos. Incrassatus 
est, et pingue factus, et dilatatus,
______________________________________________________________________
et recalcitravit [Al. calcitravit] dilectus, et dereliquit Dominum [Al. 
Deum]. qui facerat eum, et abscessit a Deo [Al. Domino] salutari suo[298]. 
Unde et in eodem Deuteronomio praecipitur: Ne cum manducaveris et biberis, 
et domos optimas aedificaveris, ovibus et bubus tuis multiplicatis, et 
argento et auro, extollatur cor tuum, et obliviscaris Domini Dei tui[299]. 
Denique manducavit populus et incrassatum est cor ejus, ne videret oculis, 
et audiret auribus, et corde conjiceret [ Al. contineret]: et ultum jejunantis 
Moysi, 348 et juxta Hebraicam Veritatem, Dei confabulatione cornutum, pastus 
et pinguior populus sustinere non potuit. Quamobrem et Dominus noster atque 
Salvator non ob indifferentiam virginitatis et nuptiarum, ut quidam
______________________________________________________________________
     299: (Deut. VIII, 12-14)
putant, sed ob jejuniorum consortia, Moysen et Eliam transfiguratus in 
monte secum ostendit in gloria. Quamquam Moyses et Elias typum proprie 
Legis Prophetarumque monstraverint [ Al. monstrarent]: sicut manifeste 
Evangelii Scriptura testatur: Dicebant ei exitum quem completurus [Al. 
impleturus] erat in Jerusalem[300]. Passionem enim Domini non virginitas 
et nuptiae, sed Lex nuntiat et Prophetae. Quod si contentiose in Moyse 
nuptias, in Elia virginitatem dixerint demonstrari, breviter audiant, Moysen 
mortuum et sepultum, Eliam igneo curru raptum, ante immortalem esse coepisse, 
quam mortuum. Sed nec secunda conscriptio tabularum absque jejunio potuit 
impetrari. Quod ebrietas perdiderat, inedia reperit. Ex quo ostenditur, 
posse
______________________________________________________________________
nos per jejunium redire in paradisum, unde per saturitatem fueramus ejecti. 
In Exodo adversus Amalec, oratione Moysi, et totius populi, usque ad vesperam 
jejunio dimicatum est[301]. Jesus filius Nave stationem imperavit soli 
et lunae: et inediam plus quam unius diei, victoris exercitus protelavit[302]. 
Saul, sicut in Regnorum primo libro scribitur: Maledictus, inquit, qui 
ederit panem usque ad vesperam, donec ulciscar me de inimicis meis [Al. 
inimico meo]. Et non gustavit omnis populus ejus, et tota terra prandebat[303]. 
Tantaque
______________________________________________________________________
fuit auctoritas stationis semel Domino destinatae, ut Jonathas, qui causa 
victoriae exstiterat, deprehenderetur sorte, et ignorantiae crimen declinare 
non posset, patrisque in se concitaret manum, et vix populi precibus salvaretur. 
Elias quadraginta dierum 349 jejunio praeparatus, Deum vidit in monte Oreb 
[ Al. Choreb], et audit ab eo: Quid tu hic, Elia? Multo familiarior ista 
vox, quam illa in Genesi, Adam, ubi es[304]? Illa enim pastum terrebat 
et perditum: haec jejunanti famulo blandiebatur. Congregatum Samuel populum 
in Masphat, indicto jejunio roboravit, et fecit hostibus fortiorem. Assyriorum 
impetum, et potentiam Sennacherib, Ezechiae, regis lacrymae, saccus, et 
humiliatio victus, fregit, prostravit et vicit. Et e contrario
______________________________________________________________________
civitas Ninive, imminentem iram Domini jejuniorum miseratione detorsit: 
quam et Sodoma placasset et Gomorrha, si voluisset agere poenitentiam, 
et lacrymas [ Al. lacrymis] poenitentiae patrocinante conciliare jejunio. 
Achab rex impiissimus, ut sententiam Dei subterfugeret, et eversio domus 
ejus differretur in posteros, jejunio impetravit et sacco. Anna uxor Helcanae 
inanem cibo ventrem, filio meruit implere. Periclitantur in Babylone Magi, 
omnis conjector et hariolus et aruspex caeditur[305]. Daniel et tres pueri 
revelationem merentur jejunio; et pasti leguminibus, pulchriores sunt et 
prudentiores his, qui de mensa regis carnibus vescebantur. Deinde scriptum 
est, quod Daniel tribus hebdomadibus jejunaverit; panem suavem
______________________________________________________________________
non comederit: caro et vinum non intraverit os ejus: oleo unctus non sit; 
et venerit ad eum Angelus, dicens: Daniel, homo miserabilis es[306]. Qui 
Deo miserabilis apparuerat, post jejunium leonibus in lacu fuit [ Al. fuerat] 
horribilis. Quam pulchra res, quae placat Deum, leones mitigat, daemones 
terret[307]! Mittitur ad eum (licet hoc in Hebraicis voluminibus non invenerimus) 
Abacuc messorum prandium portans. Talem enim discophorum inedia meruerat 
hebdomadis. David, periclitante filio, post adulterium ἐξομολόγεσιν in 
cinere et jejunio
______________________________________________________________________
facit, dicens, Quia cinerem tamquam panem manducabam, et potum meum cum 
fletu miscebam[308]. Et, Infirmata sunt in jejunio genua mea[309]. 350 
Et certe jam audierat a Nathan: Dominus abstulit a te hoc peccatum[310]. 
Samson et Samuel vinum et siceram non bibunt. Erant enim filii repromissionis, 
et per abstinentiam jejuniumque concepti. Aaron et caeteri sacerdotes ingressuri 
Templum, omne quod potest inebriare non potant, ne moriantur[311]. Ex quo 
intelligimus mori eos, qui in Ecclesia non sobrii ministrarint. Quamobrem 
exprobratur Israeli, Potum dabatis Nazaraeis meis vinum[312]. Jonadab, 
filius Rechab, praecepit filiis suis, ut non biberent vinum usque in aeternum. 
Quibus cum offerret
______________________________________________________________________
Jeremias vinum ut biberent, et illi bibere noluissent, loquitur Dominus 
per Prophetam: Quia obedistis praecepto Jonadab patris vestri, non deficiet 
vir de stirpe Jonadab filii Rechab, stans in conspectu meo cunctis diebus[313]. 
In foribus Evangelii, Anna filia Phanuelis univira inducitur, semperque 
jejunans; et Dominum virginem longa castitas longaque jejunia suscepere. 
Praecursor ejus et praeco Joannes locustis alitur, et silvestri melle, 
non carnibus: habitatioque deserti et incunabula Monachorum, talibus inchoantur 
alimentis. Sed et ipse Dominus baptisma suum quadraginta dierum jejunio 
dedicavit; et acriora daemonia docuit non nisi oratione et jejuniis posse 
superari. Cornelius centurio, ut Spiritum sanctum acciperet antequam
______________________________________________________________________
baptisma, eleemosynis meruit, crebrisque jejuniis. Paulus Apostolus post 
famem et sitim, et caeteros labores suos, et pericula latronum, naufragia, 
solitudines [ Al. naufragii solitudinis], crebra jejunia enumerat. Et discipulo 
Timothaeo dolenti stomachum, et infirmitates plurimas sustinenti, suadet 
vini modicam potionem: Jam noli, inquit, aquam bibere[314]. Cui autem dicit, 
jam noli aquam bibere, ostendit eum aquam ante potasse. Quod non concederet, 
nisi crebrae infirmitates et dolor stomachi postulassent.
          16.
          Haeretici cibos refugientes. --Reprobat quidem Apostolus[315]eos, 
qui prohibebant nuptias, et jubebant [ Al. prohibeant et jubeant] 351 cibis 
abstinere, quos Deus creavit ad utendum cum gratiarum
______________________________________________________________________
actione: sed et Marcionem designat, et Tatianum, et caeteros haereticos, 
qui abstinentiam indicunt perpetuam, ad destruenda et contemnenda et abominanda 
opera Creatoris. Nos autem creaturam omnem laudamus Dei: et maciem saginae, 
abstinentiam
luxuriae, jejunia praeferimus saturitati. Vir quippe in laboribus laborat 
sibi, et vim facit in interitum suum[316]. Et, A diebus Joannis Baptistae 
(jejunatoris et virginis) regnum coelorum vim patitur, et violenti diripiunt 
illud[317]. Timemus enim, ne ab adventu aeterni judicis, sicut in diebus 
Diluvii, et eversionis [ Al. eversione] Sodomae et Gomorrhae, deprehendamur 
manducantes, et bibentes, et nubentes, et nuptui tradentes. Nam et Diluvium, 
et ignis de coelo saturitatem pariter, et nuptias quas deleret invenit. 
Nec mirum, si omne quod in macello venditur, apostolus emi jubeat, et comedi[318]: 
cum idololatris et adhuc in templis idolorum, quasi idolothyta vescentibus, 
pro summa abstinentia fuerit, cibis tantum abstinere
______________________________________________________________________
Gentilium[319]. Quod si loquitur ad Romanos: Is qui manducat, non manducantem 
non spernat: et qui non manducat, manducantem non judicet[320]; non inter 
jejunia et saturitatem aequalia merita dispensat; sed contra eos loquitur, 
qui in Christum credentes, adhuc judaizabant: et eos qui ex Gentibus [ 
Al. gentilibus] crediderant, monet, ne scandalizent illos cibo suo, qui 
adhuc in fide infirmiores erant. Denique et in consequentibus [ Al. continentibus] 
hoc ipsum sonat: Scio et confido in Domino Jesu, quod nihil commune per 
seipsum est, nisi ei, qui existimat quid commune esse, illi commune est. 
Si enim propter cibum frater tuus contristatur, jam non secundum charitatem 
ambulas. Noli cibo tuo illum perdere, pro quo Christus mortuus est. Non 
ergo
______________________________________________________________________
blasphemetur bonum nostrum. Non est enim regnum Dei esca [Al. escae] et 
potus[321]. Ac ne quis putaret hoc de jejuniis dici, et non de superstitione 
Judaica, statim edisserit: Alius credit manducare omnia. Qui autem infirmus 
est, olera manducat[322]. Et rursum: Alius judicat diem plus quam diem, 
alius judicat omnem diem. Unusquisque 352 in suo sensu abundet. Qui sapit 
diem, Domino sapit. Et qui manducat, Domino manducat: gratias enim agit 
Deo. Et qui non manducat, Domino non manducat, et gratias agit Deo[323]. 
Qui enim adhuc infirmi erant in fide, et alias carnes mundas, alias arbitrabantur 
immundas: et inter diem et diem esse aliquid existimabant, verbi gratia, 
sanctius esse sabbatum, et neomenias, et scenopegiam, quam
______________________________________________________________________
reliquos dies, jubentur olera manducare, quae indifferenter comeduntur 
ab omnibus. Qui vero firmioris erant fidei, omnes carnes et dies omnes 
aequales esse credebant.
          17.
          Jejunium Christianorum. Sepulcra concupiscentiae
perseverant. Jejunii sanctificatio. -- Illud autem quod proponere ausus 
est [ Al. es], Dominum voratorem et potatorem vini a Pharisaeis appellatum: 
et quia ad epulas ierit nuptiarum, et convivia non despexerit peccatorum, 
aestimo, quod nobiscum faciat. Iste est Dominus, ut arbitraris, vorator, 
qui quadraginta diebus Christianorum jejunium sanctificavit [ Al. sanctificat]; 
qui beatos appellat esurientes et sitientes; qui escam habere se dicit, 
non quam discipuli suspicabantur, sed quae in perpetuum non periret; qui 
de die crastino cogitare [ Al. cogitari] prohibet; qui cum esurisse et 
sitisse dicatur, et isse frequenter ad prandia, excepto mysterio, quod 
in typum suae passionis expressit, et probandi corporis veritate, nec gulae 
scribitur servisse, nec ventri.
Qui divitem purpuratum propter epulas narrat in tartaro, et Lazarum pauperem 
ob inediam dicit esse in sinu Abrahae. Qui quando jejunamus, ungi caput 
et lavari faciem praecipit, ut non gloriae hominum, sed Domino jejunemus. 
Qui comedit quidem post resurrectionem partem piscis assi et favum, non 
propter esuriem et gutturis suavitatem; sed ut veritatem sui corporis comprobaret. 
Nam quotiescumque mortuum suscitavit, jussit ei dari manducare, ne resurrectio 
phantasma putaretur. Et Lazarus post resurrectionem, ob hanc causam scribitur 
cum Domino iniisse convivium. Nec hoc dicimus, quod negemus pisces et caetera 
(si voluntas fuerit) in cibo esse sumenda: sed quomodo nuptiis virginitatem, 
ita saturitati et carnibus jejunium spiritumque 353
praeferimus. Si autem Petrus hora sexta pransurus ascendit in coenaculum, 
fortuita esuries non facit praejudicium jejuniorum. Hoc enim modo et Dominus, 
quia ad puteum Samaritanae hora sexta fessus resedit, et bibere voluit, 
omnibus incumbet necessitas, velint nolint, hoc tempore bibendi. Potuit 
autem fieri, ut vel sabbatum esset, vel dies Dominicus: et post bidui, 
triduique jejunium, hora sexta esurierit; numquam enim crediderim apostolum, 
si ante unam diem coenaverat, epulisque distentus fuerat [ Al. erat], alterius 
diei esurisse meridie. Quod si coenavit pridie, et sequenti die esurivit 
ante prandium, non existimo quod usque ad satietatem comederit, qui tam 
cito potuit esurire. Porro si per Isaiam loquitur Deus, quod non tale jejunium 
elegerit,
dicens: In diebus jejuniorum vestrorum inveniuntur voluntates vestrae, 
et subjectos percutitis, et in
judicia et in lites jejunatis, et caeditis pugnis: non tale jejunium elegi, 
dicit Dominus[324]. Quale elegerit, docet: Frange esurienti panem tuum, 
et pauperes sine tecto induc in domum tuam. Si videris nudum, vesti: et 
domesticos seminis tui ne despicias[325]. Non igitur jejunium reprobavit, 
sed quale vellet, ostendit: neque enim ventris esuries accepta est Deo, 
quam lites et rapinae et libidines destruunt. Si non vult jejunium Deus 
[ Al. Dominus], quomodo in Levitico praecipit, ut septimo mense, decima 
mensis omnis populus jejunet usque ad vesperam: et qui non afflixerit animam 
suam, moriatur et exterminetur de populo suo? Quare sepulcra concupiscentiae, 
ubi carnibus deditus populus ruit, usque hodie in solitudine perseverant? 
Et crassus
______________________________________________________________________
populus ortygometram scribitur ad choleram usque ructasse? Cur homo Dei[326], 
ad cujus prophetiam manus aruerat regis Jeroboam, qui [ Al. quia] manducavit 
contra edictum Dei, illico percussus est? et leo qui asinam custodivit 
intactam, Prophetae levanti se de prandio non pepercit? Qui jejunus miracula 
fecerat pransus [ Al. pransurus] illico saturitatis poenas luit. Sed et 
Joel clamitat: Sanctificate jejunium: praedicate curationem[327], ut monstraretur 
jejunium 354 sanctificari caeteris operibus: et sanctificatum jejunium, 
curationi proficere peccatorum. Quomodo autem virginitati verae non praejudicat 
imitatio virginum diaboli; ita nec veris jejuniis, Castum Isidis et Cybeles, 
et quorumdam ciborum in aeternum abstinentia;
______________________________________________________________________
maxime cum apud illos jejunium panis, sagina carnium compensetur. Et sicut 
signa quae faciebat Moyses, imitabantur signa Aegyptiorum, sed non erant 
in veritate: nam virga Moysi virgas Magorum devorabat: ita per omnia quae 
per aemulationem Dei facit diabolus, non religionis nostrae superstitio, 
sed nostra arguitur negligentia, id nolentium facere quod bonum esse, etiam 
saeculi homines non ignorant.
          18.
          Quarta propositio Joviniani. -- « Quarta propositio, quae et 
extrema est, duos esse ordines, ovium, et hircorum: alterum justorum, alterum 
peccatorum: alios stare a dextris, alios a sinistris; et audire justos: 
Venite, benedicti Patris mei, possidete paratum vobis regnum a constitutione 
mundi (Mat.
XXV, 34). Peccatoribus vero dici: Discedite a me, maledicti in ignem aeternum, 
qui praeparatus [Al. paratus]
est diabolo et angelis ejus[328]. Arborem bonam non posse malos fructus 
facere, nec malam bonos. Unde et Salvator loquitur ad Judaeos: Vos de patre 
diabolo estis, ut concupiscentias patris vestri facere vultis[329]. Decem 
virgines proponit stultas atque sapientes, et quinque, quae oleum non habuerunt, 
remansisse extrinsecus: alias vero quinque, quae sibi lumen bonorum operum 
praeparaverant, thalamum intrasse cum sponso. Ascendit ad diluvium, et 
ait: Qui erant cum Noe justi servati sunt: qui vero peccatores, omnes in 
commune perierunt. Apud Sodomam et Gomorrham, exceptis duobus gradibus 
bonorum malorumque, nulla diversitas invenitur. Qui est justus, eripitur: 
qui peccator, pari voratur incendio. Una salus liberatis, unus
______________________________________________________________________
interitus remanentibus. Ne paululum quidem a justitia declinandum, indicio 
est uxor Lot. Si autem, inquit, mihi opponis [ Al. opponas] quare justus 
laboret in pace, aut persecutionibus, si nullus profectus est, nec majora 
355 praemia: scias hoc eum facere, non ut plus quid mereatur, sed ne perdat 
quod accepit. In Aegypto quoque decem plagas aequaliter omnes sentiunt 
peccatores: et similes tenebrae domino et servo, nobili et ignobili, regi 
imminent et vulgo. Sanctis vero Dei et populo Israel una erat lux. Sed 
et in mari Rubro justi pariter transeunt, peccatores pariter obruuntur. 
Sexcenta hominum millia, excepta imbelli aetate et sexu, in deserto aequaliter 
ruunt, et duo qui justitia pares erant, aequaliter liberantur. Per quadraginta 
annos cunctus
Israel similiter laborat et moritur. Gomor mannae universis aetatibus una 
in cibo mensura est: vestitus pariter non deteruntur, capilli simul non 
augentur, barba in commune non crescit, calceamenta ex aequo omnibus durant. 
Non incalluere pedes: cibus in ore cunctorum aequaliter sapit. Ad mansionem 
unam pari labore et mercede pergebant. Omnis Hebraeus aequale habet pascha, 
aequales scenopegias, aequale sabbatum, aequales neomenias. Septimo requietionis 
anno absque personarum discretione dimittitur, et in jubilaeo universa 
cunctis debita relaxantur, atque ad antiquam possessionem venditor redit. 
»
          19.
          Parabolam autem in Evangelio[330]seminantis, in qua in terra 
bona centesimus et sexagesimus et tricesimus fructus exoritur:
______________________________________________________________________
et e contrario in terra mala, triplex sterilitatis varietas indicatur, 
in duos ordines dividit, bonae terrae et malae. « Et quomodo Apostolis 
pro derelictis filiis et uxoribus, in alio Evangelio centies, in alio septies 
Dominus repromittit [ Al. promittit], et in futuro vitam aeternam[331]: 
nullaque distantia est inter centum, et septem; sic et in hoc numerum non 
facere praejudicium,
______________________________________________________________________
ubi hujus terrae fertilitas praedicatur: praesertim cum et Evangelista 
Marcus retrorsum numeret triginta, sexaginta et centum. Dicit Dominus: 
Qui manducat meam carnem, et bibit meum sanguinem, in me manet, et ego 
in illo[332]. Sicut ergo sine aliqua differentia graduum Christus in nobis 
est; ita et nos in Christo sine gradibus sumus. Omnis qui diligit me, sermonem 
meum servabit, et Pater meus diliget cum, et 356 ad eum veniemus, et mansionem 
apud eum faciemus[333]. Qui justus est, diligit: qui diligit, veniunt [ 
Al. venit] ad eum Pater et Filius, et in ejus habitant [ Al. habitat] hospitio: 
Ubi autem hujuscemodi habitator est, puto quod nihil deesse possit hospiti. 
Sin [ Al. Si] autem dicit: Multae mansiones sunt apud Patrem meum
______________________________________________________________________
[334], non in regno coelorum diversas significat mansiones; sed Ecclesiarum 
in toto orbe numerum, quae constat una per septem. Vado, inquit, et praeparabo 
vobis locum[335], non loca. Si haec repromissio proprie duodecim Apostolorum 
est, ergo Paulus exclusus est de hoc loco, et electionis vas superfluus 
putabitur et indignus. Joannes et Jacobus, quia plus caeteris petierunt, 
non impetraverunt? et tamen non est dignitas eorum imminuta, quia reliquis 
Apostolis aequales fuerunt. Nescitis quia corpora vestra templum est Spiritus 
sancti[336]? Templum, inquit, est, non templa; ut similiter in omnibus 
habitatorem ostenderet Deum. Non pro his rogo tantum, sed pro illis qui 
credituri sunt per verbum eorum in me: ut sicut
______________________________________________________________________
tu Pater in me, et ego in te unum sumus; ita omnes unum sint in nobis. 
Gloriam quam dedisti mihi, dedi eis: dilexi eos, sicut me dilexisti[337]. 
Et quomodo nos sumus Pater et Filius et Spiritus sanctus unus Deus, sic 
et unus populus in ipsis sit, hoc est, quasi filii charissimi, divinae 
consortes naturae. Sponsa, soror, mater, et quaecumque alia putaveris vocabula, 
unius Ecclesiae congregatio est, quae numquam est sine sponso [ Al. sponsa], 
fratre, filio. Unam habet fidem, nec constupratur dogmatum varietate, nec 
haeresibus scinditur. Virgo permanet. Quocumque vadit [ Al. vadet] agnus, 
sequitur illum: sola novit Canticum Christi.
          20.
          « Si autem, inquit, mihi opposueris, Stella a stella differt 
in claritate, audies, differe stellam a
______________________________________________________________________
stella, hoc est, spirituales a carnalibus. Omnia membra aequaliter diligimus, 
nec oculum praeponimus digito, nec digitum auriculae: sed in singulorum 
amissione, membrorum communis dolor est. Aequaliter introimus in hoc saeculum, 
et aequaliter de eo egredimur. Unus Adam terrenus, et alter coelestis. 
357 Qui in terreno fuerit, a sinistris est et peribit: qui in coelesti, 
a dextris est, et salvabitur. Qui fratri dixerit fatue, et
raca, reus erit gehennae. Et qui homicida fuerit et adulter, mittetur similiter 
in gehennam. In persecutione qui incenditur, qui suffocatur, qui decollatur, 
qui fugerit, qui in carcere inclusus obierit: varia quidem luctae genera, 
sed una corona victorum est. Inter eum fratrem qui semper cum patre fuerat, 
et qui postea poenitens est receptus, nulla diversitas est. Operariis primae 
horae, et tertiae, et sextae, et nonae, et undecimae, unus denarius aequaliter 
redditur: et quo magis admireris, ab his incipit praemium, qui minus in 
vinea laborarunt [ Al. laborant]. »
          21.
          Hieronymus. Praedicatio Antichristi vera. --His et hujuscemodi 
divinarum Scripturarum testimoniis, quae ad perversitatem sui dogmatis 
callidus disputator
inclinat, quis non tentetur etiam electorum Dei? Et quod Joannes Apostolus, 
Antichristos dicit venisse multos[338], haec vera est Antichristi praedicatio, 
quae inter ipsum Joannem et ultimum poenitentem nullam facit esse distantiam. 
Simulque miror, quomodo serpens lubricus et Proteus noster, in variarum 
se mutet portenta formarum. Qui enim in coitu et saturitate Epicureus est, 
subito in retributione meritorum Stoicus efficitur. Hierosolymam Citio, 
Judaeam Cypro, Christum Zenone commutat. Si non licet a virtutibus paululum 
declinare, et omnia peccata sunt paria, ejusdemque criminis reus, qui panem 
esuriens surripuerit, et qui hominem occiderit: tu quoque maximorum scelerum 
reus teneris [ Al. teneberis]. Porro aliud est, si te dicas
______________________________________________________________________
ne minima quidem habere peccata, et cum omnes Apostoli et Prophetae, et 
Sancti, juxta id quod in secunda propositione disserui, peccatores esse 
se plangant, solus de justitia glorieris. Ante nudo eras pede: modo non 
solum calceato, sed et ornato. Tunc pexa tunica, et nigra subucula vestiebaris, 
sordidatus, 358 et pallidus, et callosam opere gestitans manum; nunc lineis 
et sericis vestibus, et Atrebatum [ Al. Atrebatarum] ac Laodiceae indumentis 
ornatus incedis. Rubent buccae, nitet cutis, comae in occipitium frontemque 
tornantur: protensus est aqualiculus, insurgunt humeri, turget guttur, 
et de obesis faucibus vix suffocata verba promuntur. Certe in tanta diversitate 
victus et vestitus, necesse est, aut hic, aut ibi esse peccatum. Non quod 
peccatum
in cibo, aut in vestibus asseram: sed quod varietas, et commutatio in deterius, 
reprehensioni proxima sit. Quod autem reprehenditur, a virtute procul est: 
quod a virtute procul est, vitio mancipatur: quod vitiosum arguitur, peccato 
jungitur. Quod peccatum est juxta tuam sententiam in sinistra parte, et 
hircorum grege describitur [ Al. ascribitur]. Aut reverteris igitur ad 
antiquum propositum, ut ovis possis esse ad dexteram: aut si priorem sententiam 
perversa poenitentia commutaris: velis nolis, quamquam barbam raseris, 
inter hircos numeraberis.
          22.
          Propositionum Joviniani series. In scholis quid cantabant pueri. 
--Verum quid prodest luscum vocare luscum, et accusatoris docere inconstantiam, 
cum propositionum series diluenda sit? Oves et
haedos a dextera et sinistra, duos justorum et peccatorum esse ordines 
non negamus. Arborem bonam fructus malos non facere, nec malam bonos, nulli 
dubium est. Decem quoque virgines sapientes et stultas, in bonas malasque 
dividimus. In Diluvio liberatos justos, et peccatores aquis obrutos, non 
ignoramus [ Al. non negamus]. In Sodoma, et Gomorrha ereptum justum, et 
impios igne consumptos, omnibus perspicuum est. Decem quoque plagis percussam 
Aegyptum, et Israel fuisse sospitem novimus. In mari Rubro transisse justos, 
et Pharaonem cum suo exercitu demersum, etiam in scholis cantant parvuli. 
Sexcenta millia in deserto cecidisse, quia increduli fuerint, et duos tantum 
terram repromissionis intrasse, Scripturae docent, et 359 reliqua,
quae usque ad operarios vineae, in duos bonorum et malorum ordines descripsisti. 
Sed quale est, ut quia inter bonos et malos divisio est, tu asseras inter 
ipsos bonos, vel e contrario malos, nullam esse distantiam, nihilque referre, 
utrum in pecore aliquis aries sit, an ovicula? Utrum primam lanam habeant, 
an secundam? Utrum scabidum pecus sit et morbidum, an vegetum atque sussultans? 
maxime cum Ezechiel oves rationabiles, et diversitatem inter pecus et pecus, 
suae Prophetiae auctoritate demonstret, dicens: Ecce ego judico inter pecus 
et pecus, et inter arietes et hircos, et inter pecus pingue et macilentum. 
Pro eo quod lateribus et humeris impingebatis, et cornibus vestris ventilabutis 
omnia infirma pecora, donec dispergerentur[339].
______________________________________________________________________
Et ut sciremus quae ista sint [ Al. sunt] pecora, statim intulit: Vos autem, 
greges mei, oves pascuae meae, homines estis. Idipsum ergo erit Paulus, 
et ille poenitens, qui cum patris uxore dormierat, quia in Ecclesiam post 
poenitentiam receptus est; et quia simul a dextris est, in eadem cum Apostolo 
claritate fulgebit? Et quomodo in uno agello usque ad messem in [ Al. et] 
consummationem mundi zizania pariter frumentaque succrescunt? Qua consequentia 
pisces boni, et mali, sagena [ Al. sagina] Christi et reti Evangelico continentur? 
Cur in typo Ecclesiae, in Arca Noe, diversa animalia, et pro qualitate 
meritorum, diversae sunt mansiones? Cur astitit regina a dextris Domini 
[ Al. tuis] in vestitu deaurato, circumdata varietate? Cur Joseph in forma 
Christi, variam
habuit tunicam? Cur Apostolus loquitur ad Romanos: Unicuique sicut Deus 
divisit mensuram fidei? Sicut enim in uno corpore multa membra habemus, 
omnia autem membra non eumdem actum habent: ita multi unum corpus sumus 
in Christo, singuli autem alter alterius membra. Habentes autem donationes 
secundum gratiam, quae data est nobis, differentes, sive Prophetiam secundum 
mensuram fidei, sive ministerium in ministrando, sive qui docet in doctrina, 
qui exhortatur in exhortando, qui tribuit in simplicitate, qui praeest 
in sollicitudine, et reliqua[340]Et in alio loco: Alius judicat diem plus 
quam diem, alius judicat omnem diem. Unusquisque in suo sensu abundet[341]. 
Et ad Corinthios: Ego plantavi, 360 Apollo rigavit, sed Deus incrementum 
dedit.
______________________________________________________________________
Itaque neque qui plantat est aliquid: neque qui rigat, sed qui incrementum 
dat Deus. Qui plantat et qui rigat, unum sunt. Unusquisque autem propriam 
mercedem accipiet secundum suum laborem. Dei enim sumus adjutores. Dei 
agricultura estis, Dei aedificatio estis[342]. Et rursum alibi: Secundum 
gratiam Dei, quae data est mihi, ut sapiens architectus fundamentum posui, 
alius autem superaedificat. Fundamentum enim aliud nemo potest ponere, 
praeterquam id quod positum est, quod est Christus Jesus. Si quis autem 
superaedificat super fundamentum hoc, aurum, argentum, lapides pretiosos, 
ligna, fenum, stipulam: uniuscujusque opus apparebit. Dies enim Domini 
illud manifestabit, quoniam in igne revelabitur, et singulorum opus quale 
sit, ignis probabit. Si cujus opus manserit,
______________________________________________________________________
quod superaedificavit, mercedem accipiet. Si cujus opus arserit, detrimentum 
patietur. Ipse autem salvus erit, sic tamen quasi per ignem[343]. Si is 
cujus opus arsit, et periit, et damnum sustinuit laboris sui, perdet quidem 
laboris [ Al. operis] praemium, sed ipse salvabitur, non tamen absque probatione 
ignis: ergo si cujus opus manserit, quod superaedificavit, sine ignis probatione 
salvabitur, et inter salvationem
______________________________________________________________________
et salvationem utique erit diversitas aliqua. Necnon in alio loco: Sic 
nos, inquit, existimet [Al. aestimet] homo quasi ministros Christi, et 
dispensatores mysteriorum Dei [Al. ejus]. Hic jam quaeritur inter dispensatores, 
ut fidelis qui inveniatur[344]. Vis scire, quoniam inter dispensatorem 
et dispensatorem sit multa distantia (non dico de malis et bonis, sed de 
ipsis bonis qui ad dexteram stant)? audi consequentia: Nescitis, quoniam 
qui in sacrificiis operantur, de sacrificiis comedunt: qui altario deserviunt, 
de altario participantur? Sic et Dominus disposuit his, qui Evangelium 
annuntiant, de Evangelio vivere: ego autem non abutar horum aliquo. Non 
scripsi autem haec, ut sic fiant in me. Melius est enim mihi mori quam 
ut gloriam meam quis evacuet. Si enim evangelizavero,
______________________________________________________________________
non est mihi gloria: necessitas quippe mihi incumbit. Vae enim mihi est, 
si non [Al. nisi] evangelizavero. Nam si voluntate hoc ago [Al. facere], 
mercedem habeo. Si autem nolens, dispensatio mihi credito est. Quae est 
ergo merces mea? Ut evangelizans 361 sine sumptu, ponam Evangelium Christi; 
ut non abutar potestate, quae data est mihi in Evangelio. Cum enim essem 
liber, ex omnibus omnium [Al. omnibus] me servum feci, ut plures lucrifacerem[345]. 
Numquid potes dicere peccare eos, qui vivunt de Evangelio, et qui de sacrificiis 
participantur? Utique non; Dominus enim disposuit, ut qui praedicant Evangelium, 
de Evangelio vivant; Apostolus autem qui non abutitur hac licentia, sed 
laborat manibus suis, ne quem gravet, et die ac nocte operatur, et
______________________________________________________________________
ministrat his qui secum sunt, utique ideo hoc facit, ut plus laborans, 
plus aliquid mercedis accipiat.
          23.
          Curramus ad reliqua. Divisiones gratiarum sunt, idem autem Spiritus. 
Et diversiones ministeriorum sunt, idem autem Dominus. Et divisiones operationum 
[Al. operationis] sunt, idem autem Deus, qui operatur omnia in omnibus. 
Unicuique autem data est adapertio Spiritus juxta id quod expedit[346]. 
Et iterum: Sicut corpus unum est, et membra plura habet: omnia autem membra 
corporis cum sint multa, unum corpus est; sic et Christus[347]. Verum ne 
dicas in uno corpore diversa membra unum habere meritum, statim gradus 
describit Ecclesiae, et ait: Quosdam quidem posuit Deus in Ecclesia, primum 
Apostolos, secundo Prophetas, tertio Doctores,
______________________________________________________________________
deinde virtutes, et gratias curationum, opitulationes, gubernationes, genera 
linguarum. Numquid omnes Apostoli? numquid omnes Prophetae? numquid omnes 
Doctores? numquid omnes virtutes? numquid omnes gratiam habent curationum? 
numquid omnes linguis loquuntur? numquid omnes interpretantur? Aemulamini 
autem dona majora, et adhuc excellentiorem viam vobis demonstro[348]. Cumque
______________________________________________________________________
de charitatis virtutibus latius disputasset, adjecit: Sive Prophetiae evacuabuntur, 
sive linguae cessabunt, sive scientia destruetur. Ex parte enim cognoscimus, 
et ex parte prophetamus. Cum autem venerit quod perfectum est, evacuabitur 
quod ex parte est[349]. Et in consequentibus: Nunc autem manent fides, 
spes, et charitas, tria haec. Major autem horum est charitas[350]. Sectamini 
charitatem, aemulamini spiritualia, magis autem ut prophetetis[351]. Et 
iterum: Volo autem omnes vos loqui linguis, magis autem prophetare. Nam 
major est qui prophetat, quam qui loquitur linguis[352]. Et rursum: 362 
Gratias ago Deo, quod omnium vestrum magis linguis loquor[353]. Ubi diversa 
sunt dona, et alius major, alius minor est, et omnes spirituales appellantur,
______________________________________________________________________
certe oves sunt, et stant a dextris, et inter ovem et ovem est aliqua diversitas. 
Loquitur quidem de humilitate Paulus Apostolus: Ego sum novissimus Apostolorum, 
qui non sum dignus vocari Apostolus, quia persecutus sum Ecclesiam Dei. 
Gratia autem Dei sum id quod sum, et gratia ejus in me vacua non fuit, 
sed amplius omnibus illis laboravi. Non ego autem; sed gratia Dei quae 
in me est[354]. Verumtamen in eo quod se humiliat, ostendit posse Apostolos 
alios minores, alios esse majores, et qui utique vas electionis dicitur, 
et cunctis amplius laboravit, non est injustus Deus, ut obliviscatur operis 
ejus, et dispar meritum aequali mercede compenset. Dehinc legimus: Sicut 
in Adam omnes moriuntur, ita et in Christo omnes vivificabuntur; unusquisque
______________________________________________________________________
autem in suo ordine[355]. Quando [ Al. Quoniam] unusquisque in suo resurget 
ordine, utique diversa sunt merita resurgentium. Non omnis caro, eadem 
caro; sed alia hominum, alia pecorum, alia volucrum, alia autem piscium. 
Et corpora coelestia, et corpora terrestria; sed alia quidem coelestium 
gloria, alia autem terrestrium. Alia claritas solis, alia claritas lunae, 
alia claritas stellarum. Stella enim a stella differt in claritate. Sic 
erit, et resurrectio mortuorum[356]. Quod tu scilicet doctus interpres 
sic exposuisti, ut diceres spirituales differre a carnalibus. Ergo et spirituales, 
et carnales in coelestibus [ Al. coelis] erunt, et jam non solum oves, 
sed etiam hirci tui conscendent regna coelorum. Stella, inquit, a stella 
differt in claritate: non
______________________________________________________________________
oves, et hirci; sed oves et oves, id est, stella et stella. Denique, Alia, 
inquit, claritas solis, et alia claritas lunae. Ne stellam et stellam totum 
humanae multitudinis assereres genus, solem posuit et lunam, quos certe 
inter hircos non poteris [ Al. potest] numerare. Sic, inquit, erit et resurrectio 
mortuorum, ut
justi claritate solis luceant [ Al. fulgeant], et qui in sequenti gradu 
sunt, lunae splendore rutilent, ut alius Lucifer sit, alius Arcturus, alius 
Orion, alius Mazuroth, et caetera stellarum vocabula, quae sacratae, in 
Job volumine 363 continentur. Omnes enim, ait, manifestari nos oportet 
ante tribunal Christi, ut recipiat unusquisque quae gessit per corpus, 
sive bonum, sive malum[357]. Ac ne forsitan dicas, ante tribunal Christi 
nos manifestari, ut boni bona, mali recipiant mala, in eadem Epistola docet: 
Qui parce seminat, parce et metet, et qui seminat in benedictionibus, de 
benedictionibus et metet[358]. Certe et qui plus, et qui minus seminat, 
de parte sunt dextra. Et cum unum sementis genus sit, tamen mensura et 
numero differunt. Scribit ad
______________________________________________________________________
Ephesios idem Paulus: Ut nota fieret nunc principatibus et potestatibus 
in coelis per Ecclesiam, multiplex et varia sapientia Dei[359]. Cernis 
quod in diversis agminibus Ecclesiae, varia et multiplex sapientia Dei 
praedicetur? Necnon in eadem Epistola: Unicuique autem nostrum data est 
gratia, juxta mensuram gratiae Christi: non quod mensura Christi diversa 
sit; sed tantum gratiae ejus infunditur, quantum valemus haurire.
          24.
          Frustra igitur oves et hircos, quinque et quinque virgines, Aegyptios 
et Israelitas, et caetera hujuscemodi replicas, quia non est in praesenti 
retributio, sed in futuro. Unde et dies judicii in consummatione promittitur, 
quia nunc non est judicium. Sine causa enim appellatur dies extrema judicii, 
si
______________________________________________________________________
modo judicat Deus. Impraesentiarum navigamus, luctamur, atque pugnamus, 
ut in fine perveniamus ad portum, coronemur, triumphemus. Tu autem perverse 
et lubrice praesentis saeculi conversationem in futurorum exempla proponis, 
cum utique hic injustitia sit, ibi justitia: donec intremus in sanctuarium 
Dei, et intelligamus in novissimis eorum. Non aliter sanctus, aliter peccator 
moritur? In eodem mari navigantibus eadem tranquillitas et tempestas est? 
Non aliter latro, aliter Martyr occiditur? Nec alio modo de adulterio et 
prostibulis, alio de castis matrimoniis nascuntur liberi? Certe Dominus 
et latrones aequali judicio crucifixi sunt. Si idem est hujus saeculi futurique 
judicium, ergo qui hic pariter crucifixi sunt, et in futuro similiter habebuntur. 
Paulus
et qui eum vinxerant, simul navigant, simul sustinent tempestatem, simul 
navi fluctibus dissipata in 364 littus evadunt. Negare non potes, quin 
inter vinctum et vincientes diversa sint merita. Et quomodo unum Apostoli 
militumque naufragium? Refert postea Paulus Apostolus revelationem, et 
eos
qui in navi fuerant, dicit sibi a Domino esse donatos. Numquid is, cui 
donantur, et qui donantur, unius meriti sunt? Decem sancti peccatricem 
possunt eruere civitatem. Lot cum filiabus ereptus est de incendio: liberati 
essent et generi, si exire voluissent. Et certe multa differentia est inter 
Lot et generos ejus. Liberatur Segor una urbs de pentapoli, et quae ejusdem 
meriti erat, atque uni sententiae subjacebat, cui Sodoma et Gomorrha, Adama, 
et Seboim, sancti precibus custoditur. Ecce diversum meritum in Lot et 
Segor, et tamen de incendio pariter evadunt. Latrunculi qui absente David, 
vastaverant Siceleg, et uxores eorum et liberos in praedam duxerant, die 
tertia caeduntur in campo et quadringenti homines ascensis camelis fugiunt. 
Dic aliquam inter
eos qui caesi sunt, et qui fugere potuerunt, esse distantiam. Legimus in 
Evangelio turrem Siloe cecidisse super decem et octo viros, et obrutos 
occidisse. Certe juxta sententiam Salvatoris, non soli fuerant peccatores; 
sed in formidinem reliquorum puniti sunt, ut pestilente flagellato, stultus 
sapientior fieret. Si omnium peccatorum unum est supplicium, injuste alius 
occiditur, et per mortem alterius alius commonetur.
          25.
          Christi Corpus aequaliter accipimus. Decem Virgines quid significant? 
Pilatus nolens tulit sententiam. Sex dies saeculi hujus. --Opponis mihi 
Gomor mannae, unamque mensuram, et vestitum et capillos, et barbam, et 
calceamenta, ex aequo fuisse Israelitarum; quasi non et nos Christi corpus 
aequaliter accipiamus.
Una est in mysteriis sanctificatio, Domini et servi, nobilis et ignobilis, 
regis et militis: quamquam pro accipientium meritis diversum fiat quod 
unum est. Qui enim indigne manducaverit et biberit, reus erit violati Corporis 
et Sanguinis Christi[360]. Numquid quia et Judas de eodem calice bibit, 
de quo et caeteri Apostoli, unius cum reliquis erit meriti? Quod si non 
vis recipere Sacramentum, certe omnes aequaliter vivimus, unum trahimus 
aerem, eodem humore irrigamur, iisdem cibis pascimur. Porro 365 si alimenta 
cocorum arte mutantur in melius, et fit aliquid suavius condituris, hujuscemodi 
cibi non naturae satisfaciunt, sed voluptati. Aeque esurimus, aeque algemus: 
simul contrahimur frigore, aestibus et calore dissolvimur. Sol quoque ipse 
et luna
______________________________________________________________________
et omnis astrorum chorus, et pluviae, et mundus aequaliter nobis currunt, 
et iisdem omnes juxta Evangelium imbribus irrigamur, boni et mali, justi 
et injusti. Si praesentia, exempla sunt futurorum, ergo et sol justitiae 
aequaliter justis et peccatoribus, impiis et sanctis, Christianis et Judaeis 
atque Gentilibus orietur, cum Scriptura dicat: Timentibus autem Dominum 
orietur sol justitiae[361]. Si timentibus orietur, ergo contemptoris et 
pseudoprophetis occidet.
______________________________________________________________________
Oves quae stant a dextris, ad regna coelorum introducuntur, hirci in tartarum 
detruduntur. Parabola ista non ovium inter se merita, et e contrario describit 
hircorum; sed inter oves et hircos tantum distantiam facit. Neque enim 
in omnibus locis docentur omnia: sed unaquaeque similitudo ad id refertur, 
cujus similitudo est. Sicut et decem virgines [ Al. Virginum], non totius 
generis humani, sed sollicitorum et pigrorum exempla sunt: quorum alteri 
semper Domini praestolantur adventum, alteri somno et inertiae se dantes, 
futurum judicium non putant. Unde et in fine parabolae dicitur: Vigilate, 
quia nescitis diem neque horam[362]. Si in diluvio liberatus est Noe, et 
omnis orbis interiit: omnes caro erant, et propterea perierunt. Aut non 
ejusdem
______________________________________________________________________
meriti dices filios Noe, et Noe propter quem filii liberati sunt; aut maledictum 
Cham in eodem pones loco, in quo et patrem, quia de diluvio simul liberatus 
est. In passione Christi omnes declinaverunt, simul inutiles facti sunt; 
et non fuit qui faceret bonum, non fuit usque ad unum. Audebisne igitur 
dicere sic negasse Petrum et caeteros Apostolos qui fugerunt, quomodo Caiphan 
et Pharisaeos, et clamantem populum, Crucifige, crucifige talem? Et ut 
de Apostolis taceam, ejusdemne tibi sceleris videbitur reus Anna, et Caiphas, 
et Judas proditor, cujus et Pilatus, qui nolens compulsus est contra Dominum 
ferre sententiam? 366 Quanto majoris meriti fuit Judas, tanto majoris criminis 
est; et quanto majoris criminis, tanto majoris et poenae. Potentes enim 
potenter
tormenta patientur[363]. Arbor mala fructus bonos non facit, nec bona malos. 
Si hoc ita est, responde mihi, quomodo Paulus cum esset arbor mala, persequens 
Ecclesiam Christi, fecit [ Al. fecerit] postea fructus bonos? Et Judas, 
cum esset arbor bona, signa faciens cum Apostolis, postea versus in proditorem, 
fecerit fructus malos? Tamdiu ergo nec arbor bona malos fructus facit: 
nec mala bonos, quamdiu vel in bonitate sua, vel in malitia perseverat. 
Porro quod omnis Hebraeus aequaliter facit Pascha, et septimo anno liber 
efficitur, et in Jubilaeo, id est, quinquagesimo, universa possessio redit 
ad dominos, hoc non de praesenti dicitur, sed de futuro: quia in sex diebus 
hujus saeculi servientes, in septimo die, vero et aeterno sabbato, liberi 
erimus [ Al. liberemur]: si
______________________________________________________________________
tamen voluerimus esse liberi, dum adhuc servimus in saeculo. Si autem noluerimus, 
perforabitur nobis auricula, in testimonium inobedientiae; et cum uxore 
et liberis nostris, quos praetulimus libertati, id est, cum carne et operibus 
ejus jugiter serviemus.
          26.
          Parabola sementis quid? Falsus Jovinianus. Mos Scripturae. --Parabola 
autem sementis, quae ex utraque parte ternos fructus facit; et juxta Apostolum,
super fundamentum Christi alius aedificat aurum, argentum, lapides pretiosos: 
alius ligna, fenum, stipulam; cum et in domo magna, diversa vasa sint, 
perspicue patet: et huic velle contradicere, apertissimae impudentiae est. 
Tamen ne exsultet in mendacio et exemplum apostolorum in praejudicium centenarii 
et sexagenarii et tricenarii afferat numeri, sciat in Matthaeo et in Marco, 
apostolis, qui universa sua dimiserant, centuplum repromissum. In Evangelio 
autem Lucae multo plura, id est, πολὺ πλείονα, et penitus in nullo Evangelio 
pro centum scriptum esse septem; seque aut falsarium, aut imperitiae reum 
teneri: nec nocere nobis, quia in alio Evangelio a centum, in alio a triginta 
incipit numerari; cum omnis Scriptura, maxime vetus, minorem praeponat 
numerum
et sic ad majorem gradatim conscendat. Verbi gratia, 367 ut dicat aliquem 
fuisse annorum quinque et septuaginta et centum, nec tamen quinque et septuaginta 
plura poterunt esse quam centum, quae [ Al. quia] priora sunt nominata. 
Si non accipis in bonam partem diversitatem numeri centum et sexaginta 
et triginta, nec in malam partem accipies: et idem vitium erit seminis, 
quod secus viam cecidit, et super petras, et super spinas. Sin et illa 
tria, et haec vel in bonam, vel in malam partem singula sunt, stultum fuit 
pro duabus rebus sex species numerare, praesertim cum in Matthaeo et in 
Marco et in Luca narrata parabola, Salvator semper intulerit: Qui habet 
aures audiendi, audiat[364]. Ubi nihil
______________________________________________________________________
     364: (Matth. XI, 15, et XIII, 9; Marc. IV, 9; Luc. 
     VIII, 18, et XIV, 35)
est quod intrinsecus lateat, frustra ad intelligentiam mysticam provocamur.
          27.
          Multiplex Christi habitatio in credentibus. --Si autem Pater 
et Filius mansionem faciunt apud credentes, et ubi Christus hospes est, 
ibi nihil deesse existimas, puto quod aliter Christus habitaverit in Corinthiis, 
aliter in Ephesiis; hoc est aliter in his, apud quos Paulus apostolus peccata 
multa deprehendit, et aliter in his, quibus sacramenta a saeculis ignorata 
disseruit: aliter in Tito et Timotheo, aliter in Paulo. Certe inter natos 
mulierum non surrexit major Joanne Baptista. Ubi autem major dicitur, necesse 
est ut caeteros habuerit minores. Et, Qui minimus est in regno coelorum, 
major est illo. Vides ergo, quod in coelis sit maximus et minimus, et inter 
angelos quoque, et inter
invisibiles creaturas sit multiplex et infinita diversitas. Quare dicunt 
apostoli: Domine, auge nobis fidem[365], si omnium una mensura est? Et 
Dominus ad discipulum: Modicae fidei, quid dubitasti[366]? In Jeremia quoque 
de futuro regno legimus: Ecce dies veniunt, dicit Dominus, et feriam domui 
Israel et domui Jacob foedus novum, non secundum pactum quod pepigi cum 
patribus vestris[367]. Et post paululum: Dabo legem meam in visceribus 
eorum, et in corde eorum scribam illam, et ero eis in
______________________________________________________________________
Deum, et ipsi erunt mihi in populum; et non docebit vir ultra proximum 
suum, et vir fratrem suum, dicens: Cognosce Dominum. Omnes enim cognoscent 
me a minimo usque ad maximum[368]. Perspicue ex contextu illius 368 loci, 
futurum Christi regnum Propheta describit, et qua consequentia ibi erit 
minimus et maximus, si omnes aequales futuri sunt? Utique ea, qua et in 
Evangelio dicitur: Qui docuerit, et fecerit hic vocabitur maximus in regno 
coelorum. Qui autem docuerit, et non fecerit, erit minimus[369]. In convivio 
Salvator praecipit, ut inferiorem occupemus locum: ne cum major venerit, 
de superiori turpiter detrudamur[370]. Si cadere non possumus, sed tantum 
per poenitentiam sublevamur: quid sibi vult scala illa in Bethel, per quam 
angeli
______________________________________________________________________
     368: (Ib. 33-34)
descendunt atque ascendunt, qui de coelis ad terram veniunt? Certe inter 
oves et ad dexteram stabant, dum ibi essent. Angeli de coelis descendunt, 
et Jovinianus de eorum possessione securus est.
          28.
          Mansiones in coelis multae. Ordines Ecclesiae. Coelestium virtutum 
ordines. --Quis autem risum tenere queat in eo, quod multas mansiones apud 
Patrem, Ecclesias arbitretur in toto orbe diffusas, cum manifestissime 
Scriptura doceat secundum Evangelium Joannis, non de Ecclesiarum numero, 
sed de coelorum mansionibus, et aeternis tabernaculis, quae Propheta desiderat, 
Domino fuisse sermonem? In domo, inquit, Patris mei mansiones multae sunt. 
Si quominus, dixissem vobis: quia vado vobis parare locum; et si abiero 
et praeparavero vobis locum, iterum veniam,
et accipiam vos ad meipsum, ut ubi ego sum, et vos sitis[371]. Locus et 
mansiones quas praeparare se dicit Christus apostolis, in domo utique sunt 
Patris, id est, in regno coelorum, non in terra, in qua ad praesens [ Al. 
praesens] apostolos relinquebat. Simulque sensus Scripturae intuendus: 
Dicerem, inquit, vobis, quia vado et praeparabo vobis locum: si non mansiones 
multae essent apud Patrem, hoc est, si non unusquisque mansionem sibi non 
ex largitate Dei, sed ex propriis operibus praepararet: et ideo non est 
meum parare, sed vestrum, quia et Judae nihil profuit paratus locus, quem 
suo vitio perdidit. Juxta quem sensum et illud intelligendum, quod ad filios 
dicitur Zebedaei, quorum alter a sinistris, alter cupiebat sedere a dextris: 
Calicem quidem
______________________________________________________________________
meum bibetis; sedere autem a dextris meis, sive a sinistris, non est meum 
dare vobis, sed quibus paratum est a Patre meo[372]. Non est Filii dare: 
et quomodo Patris est 369 praeparare? Paratae, inquit, sunt in coelo diversae 
et plurimae mansiones, plurimis diversisque virtutibus, quas non personae 
accipiunt, sed opera. Frustra ergo a me petitis quod in vobis situm est, 
quod Pater meus illis paravit, qui dignis virtutibus, ad tantam ascensuri 
sunt dignitatem. Porro quod ait: Iterum veniam, et accipiam
______________________________________________________________________
vos ad meipsum, ut ubi ego sum, et vos sitis[373], proprie ad Apostolos 
loquitur, de quibus et in alio loco scriptum est: Ut quomodo ego et tu 
Pater unum sumus, sic et illi in nobis unum sint[374], qui crediderunt, 
qui perfecti sunt, qui possunt dicere, pars mea Dominus[375]. Si autem 
non sunt plurimae mansiones, quomodo et in veteri Testamento et in novo, 
alium ordinem pontifex tenet, alium sacerdotes, alium Levitae, alium Janitores, 
alium Aeditui. Et in volumine Ezechielis, ubi futurae Ecclesiae et coelestis 
Jerusalem ordo describitur, sacerdotes qui peccaverant, regradantur in 
aedituos, et in ostiarios: et cum sint in templo Dei, hoc est a dextris, 
non sunt inter arietes, sed inter minimas oves. In fluvio quoque illo, 
qui de templo egreditur, et irrigat
______________________________________________________________________
salsum mare, et universa vivificat, multae species piscium describuntur. 
Quare in regno coelorum Archangeli sunt, Angeli, Throni, Dominationes, 
Potestates, Cherubim, et Seraphim: et omne nomen quod nominatur, non solum 
in praesenti saeculo, sed etiam in futuro? Sine causa diversitas nominum 
est, ubi non est diversitas meritorum. Archangelus utique aliorum minorum 
est Angelorum. Archangelus, et Potestates, et Dominationes habent alia, 
per quae exerceant potestatem, et in quae subjecta dominentur. Hoc in coelis 
est, hoc in ministerio [ Al. mysterio] Dei, ne nos solito more irrideas, 
atque subsannes, si imperatores [ Al. imperatorem] posuerimus, praefectos 
et comites, et tribunos, ei centuriones, et manipulos, et reliquum militiae 
ordinem.
          29.
          Mos Scripturae sacrae. Elisaei duplex spiritus. Illud autem quod 
ait: Nescitis quia corpora vestra templum est spiritus Sancti[376]: frivolum 
est, cum Scriptura 370 divina soleat et unum pluraliter, et plura singulariter 
appellare: et tamen sciat in templo quoque ipso multas esse mansiunculas, 
esse exterius atrium, esse interius, esse vestibula, esse sanctum, esse 
Sancta sanctorum. Sunt et culinae in templo, sunt et cellariola, sunt et 
torcularia, et vasorum receptacula. Ita et in templo corporis nostri diversa 
sunt merita. Non aeque Deus omnes inhabitat: nec ad eamdem mensuram omnibus 
infunditur. De spiritu Moysi aufertur, et septuaginta presbyteris datur. 
Puto aliam esse abundantiam fluminis, aliam rivulorum. Eliae spiritus
______________________________________________________________________
Elisaeo duplex datur: unde et duplex gratia fecit signa majora. Ille vivus 
mortuum, iste mortuus mortuum suscitavit. Ille famem imprecatus est populo, 
iste obsessae civitati sub una die hostiles copias praebuit. Licet hoc 
quod ait, Nescitis quia corpora
vestra templum est Spiritus sancti, de cuncta credentium dicat Ecclesia, 
qui pariter congregati, unum Christi corpus efficiunt. Hic jam quaeritur 
in corpore, qui pedibus Christi dignus sit, qui capite: qui oculus ejus 
sit, qui manus. Quod et duae mulieres in Evangelio, poenitens et sancta, 
significant: quarum altera pedes, altera caput tenet. Tametsi nonnulli 
existimant unam esse, et quae primum coepit a pedibus, eam gradatim ad 
verticem pervenisse. Sed et illud quod objicit [ Al. objecit], Non pro 
his rogo tantum, sed et pro illis qui credituri sunt per verbum eorum in 
me: ut sicut ego Pater in te, et tu in me unum sumus: ita omnes unum sint 
in nobis: et quod omnis populus Christianus unum sit in Deo, quasi filii 
charissimi, divinae consortes naturae. Jam supra diximus,
et nunc plenius inculcandum est, non nos secundum naturam, sed secundum 
gratiam unum esse in Patre et Filio. Neque enim ejusdem substantiae est 
(quod Manichaei solent dicere) anima humana et Deus. Sed, dilexisti, inquit, 
eos, sicut et me dilexisti. Vides ergo quod in consortium substantiae ejus 
assumimur, non naturae esse, sed gratiae: et ideo nos diligit, quia 371 
Filium dilexit Pater: et membra diliguntur, scilicet in corpore. Quotquot 
enim receperunt Christum, dedit eis potestatem filios Dei fieri, his qui 
credunt in nomine ejus: qui non ex sanguinibus, neque ex voluntate carnis, 
neque ex voluntate viri, sed ex Deo nati sunt[377]. Verbum caro factum 
est, ut nos de carne transiremus in Verbum. Nec Verbum desiit esse quod 
fuerat: nec homo perdidit
______________________________________________________________________
esse, quod natus est. Gloria aucta est, non mutata natura. Vis scire quomodo 
cum Christo unum corpus efficiamur? Doceat te ipse, qui condidit. Qui comedit 
carnem meam, et bibit sanguinem meum, hic in me manet, et ego in illo. 
Sicut misit me vivens Pater, et ego vivo propter Patrem; et qui comedit 
me, vivit propter me. Iste est panis qui de coelo descendit[378]. Sed et 
Joannes Evangelista, qui de pectore Christi hauserat sapientiam, in eadem 
verba concordat, dicens: In hoc intelligimus quod in eo manemus, et ipse 
in nobis: quoniam de Spiritu suo dedit nobis. Si quis confessus fuerit, 
quoniam Jesus est Filius Dei, Deus in eo manet, et ipse in Deo est[379]. 
Si credis in Christum, quomodo et Apostoli crediderunt, unum cum eis in 
Christo
______________________________________________________________________
corpus efficieris. Si autem temerarium est fidem eorum tibi et opera vindicare, 
qui fidem eamdem et opera non habes, eumdem locum habere non poteris.
          30.
          Ordo Ecclesiae. Peccata gravia et levia. --Porro quod jactitas 
sponsam, sororem, matrem, et omnia
haec vocabula unius esse Ecclesiae, cunctosque credentes his nominibus 
significari, contra te facit. Si enim unus ordo Ecclesiae est, et non habet 
plurima membra in uno corpore; quid necesse est ut sponsa, soror vocetur 
et mater: nisi aliorum sponsa, aliorum soror, aliorum mater sit? Stant 
quidem omnes ad dextram: sed alius stat ut sponsus, alius ut frater, alius 
ut filius. Filioli, inquit, mei, quos iterum parturio, donec Christus formetur 
in vobis[380]. Putasne ejusdem esse meriti eos qui parturiuntur, et qui 
parturit? Unde et stulte asserere voluisti omnia membra aequaliter nos 
diligere, nec oculum praeponere digito, nec manum auriculae; sed in singulorum 
amissione membrorum, dolorem esse communem, cum Apostolus doceat ad Corinthios,
______________________________________________________________________
Alia membra 372 esse honestiora, alia verecundiora; et quae verecundiora 
sunt, majore honestate circumdari: quae vero per se honesta, nostri [Al. 
nostra] non indigere sollicitudine[381]. Ejusdemne ordinis arbitraris et 
meriti, os et alvum, oculos et meatus per quos fimus egeritur et urina? 
Lucerna, inquit, corporis tui est oculus tuus. Si oculus caecas fuerit, 
totum corpus in tenebris est[382]. Si digitum amputes, si summitatem auriculae, 
est quidem dolor, sed non tantum damnum, nec tanta cum dolore deformitas, 
quanta si oculos eruas, trunces nares, os disseces. Sine aliis membris 
vivere possumus, sine aliis omnino non possumus. Sunt peccata levia, sunt 
gravia. Aliud est decem millia talenta debere, aliud quadrantem. Et de 
otioso quidem verbo,
______________________________________________________________________
et adulterio rei tenebimur; sed non est idem suffundi, et torqueri: erubescere, 
et longo tempore cruciari. Putas nostrum esse quod loquimur? Audi Apostolum 
Joannem: Qui scit fratrem suum peccare peccatum non ad mortem, petat, et 
dabit ei vitam, peccanti non ad mortem. Qui vero peccaverit ad mortem, 
quis orabit pro eo[383]? Cernis quod si pro peccatis minoribus deprecemur, 
impetremus veniam. Si pro majoribus, difficilis impetratio sit: et inter 
peccata et peccata, magnam esse distantiam. Unde et de populo Israel, quia 
peccaverat peccatum ad mortem, dicitur ad Jeremiam: Noli orare pro populo 
hoc, nec assumas pro eis deprecationem, et non obsistas mihi, quia non 
exaudiam te[384]. Si autem omnes aequaliter et introimus saeculum, et eximus 
de saeculo, et hoc praejudicium futurorum
______________________________________________________________________
[ Al. futurum] est: ergo aequaliter et justi, et peccatores habebimur apud 
Deum, quia nunc pari modo et generamur, et morimur. Quod si duos esse contendis 
Adam, alterum terrenum, alterum coelestem; et qui in terreno fuerint, eos 
esse ad sinistram: qui vero in coelesti, eos esse a dextris; responde mihi 
interim, ut de duobus te fratribus interrogem: Esau in terreno fuit, an 
in coelesti? Nulli dubium est,
quin in terreno eum fuisse respondeas. Jacob in quo fuit? Dices protinus, 
in coelesti. Et quomodo in coelesti fuit, cum adhuc Christus non venisset 
in carne, qui secundus et coelestis Adam dicitur? Aut igitur omnes 373 
ante incarnationem Christi in veteri reputabis Adam, et justi quoque in 
terreno homine, et ad sinistram erunt inter hircos tuos: aut si impium 
est ibi Isaac ponere, ubi Ismael: ibi Jacob, ubi Esau: ibi sanctos, ubi 
peccatores; novissimus Adam ex eo tempore numerabitur, quo Christus est 
natus ex Virgine, et argumentum duorum Adam non proficiet ovibus et haedis 
tuis, quia in primo Adam et oves et haedos convicimus fuisse, et in uno 
atque eodem homine, alios a dextris Dei stetisse, alios a sinistris. Ab 
Adam enim usque ad Moysen, mors super omnes
dominata est, etiam super eos qui non peccaverunt: in similitudinem praevaricationis 
Adam[385].
          31.
          In martyre voluntas coronatur. --De eo autem quod niteris approbare, 
convicium et homicidium, raca et adulterium, et otiosum sermonem, et impietatem 
uno supplicio repensari, jam et supra tibi responsum est, et nunc breviter 
respondebo. Aut peccatorem te negabis, ut non sis reus gehennae: aut si 
peccator fueris, etiam de levi crimine duceris ad tartarum. Os, inquit, 
quod mentitur, occidit animam[386]. Suspicor te aliquando, ut hominem, 
fuisse mentitum: omnis enim homo mendax[387], ut sit solus Deus verax, 
et justificetur in sermonibus suis, et vineat cum judicaverit[388]. Aut 
igitur homo non eris, ne mendax sis: aut
______________________________________________________________________
si quia homo es, mendax fueris, cum parricidis et adulteris punieris. Nulla 
est enim inter peccata diversitas: et non tibi habebunt tantas gratias 
quos de humili in sublime elevas, quantum irascentur, quos propter leve 
quotidianumque peccatum, in exteriores tenebras retrusisti. Si autem in 
persecutione, qui suffocatur, et qui decollatur, et qui fugerit, et qui 
in carcerem retrusus obierit, in variis luctae generibus una corona victoriae 
est, et hoc pro nobis facit. In Martyre enim voluntas, ex qua ipsa mors 
nascitur, coronatur. Meum est, opponere me gentilium furori, et Dominum 
non negare. Jam [ Al. Nam] in illorum arbitrio est, aut decollare, aut 
urere, aut recludere in carcerem, aut varia adhibere genera poenarum. Quod 
si fugero, et in solitudine
obiero, nec eadem erit corona morientis, quia non eadem causa mortis est 
Christus. 374 Ad illud vero quod dicis inter eum fratrem qui semper cum 
patre fuerit, et qui postea poenitens est receptus, nihil penitus discrepare: 
adjicio si vis, et drachmam unam quae perdita fuerat et inventa, junctam 
esse cum reliquis; et ovem unam quam nonaginta novem ovibus derelictis 
bonus pastor inquisivit et retulit, explesse numerum centenarium. Sed aliud
est poenitentem esse, et lacrymis veniam deprecari, aliud semper esse cum 
patre. Unde per Ezechielem ad reportatam [ Al. reportandam] ovem, et perditum 
quondam filium, loquitur pastor et pater: Et suscitabo pactum meum tecum: 
et scies quia ego Dominus, et recordaberis, et confunderis; ut non sit 
tibi ultra aperire os prae confusione tua, cum placatus fuero tibi in omnibus 
quae fecisti[389]. Ut nihil minus justo habeant poenitentes, sufficit eis 
pro omni poena sola confusio. Unde et in alio loco dicitur ad eos: Et recordabimini 
viarum vestrarum pessimarum, et omnium scelerum quibus polluti eratis, 
et displicebitis vobis in conspectu vestro, in omnibus malitiis vestris 
quas fecistis; et scietis quia ego Dominus, cum benefecero vobis, propter 
nomen meum, et non
______________________________________________________________________
secundum vias vestras malas, neque secundum scelera vestra pessima[390]. 
Arguitur quoque a patre filius, quod saluti fratris invideat, et cum Angeli 
laetentur in coelo, ille livore crucietur. Quamquam duorum fratrum similitudo, 
frugi et luxuriosi, non ad merita totius generis humani, sed vel ad Judaei 
pertinent [ Al. pertineant] Christianique personas, vel ad sanctorum et 
poenitentium. Super qua parabola libellum quemdam Damaso episcopo, dum 
adhuc viveret, dedicavi.
          32.
          Tempus diversarum vocationum. Nostri laboris est praemium nobis 
praeparare. --Porro si operariis primae horae et tertiae et sextae et nonae 
et undecimae, unus denarius redditur, et ab eis incipit praemium, qui novissimi 
in vinea laboraverunt [ Al. laborabant]: et hic non unius temporis, et 
unius aetatis homines
______________________________________________________________________
describuntur; sed ab exordio mundi usque ad finem, vocationum sacramenta 
sunt diversarum. Prima hora vocatus est Abel et Seth: tertia Enoch et Noe: 
sexta Abraham, Isaac et Jacob: nona Moyses et Prophetae: undecima Gentium 
populus: cui primo redditur merces, quia in crucifixum credens Dominum, 
difficultate fidei magnitudinem 375 meruit praemiorum: multique reges et 
prophetae quaesierunt videre quae videmus, et non viderunt. Unus autem 
denarius non unum est praemium, sed una vita, et una de gehenna liberatio. 
Caeterum quomodo ad indulgentiam principalem, diversorum criminum rei dimittuntur 
de carcere, et unusquisque pro labore vel operibus suis, in hoc, vel in 
illo statu vitae est: ita et denarius quasi indulgentia veri Principis, 
omnes
per baptismum emittit de carcere. Jam nostri laboris est, pro diversitate 
virtutum, diversa nobis praemia praeparare.
          33.
          Medius Jonathas inter David et Saul. --Hucusque
per partes ad proposita respondimus. Sequens sermo in commune ad omnia 
respondebit. Dominus ad discipulos suos: Qui vult, inquit, inter vos major 
esse, sit omnium minimus[391]. Si omnes in coelo aequales futuri sumus, 
frustra nos hic humiliamus, ut ibi possimus esse majores. De duobus debitoribus 
quingentorum denariorum, et quinquaginta, cui plus dimittitur, plus amat. 
Unde et Salvator: Dico, inquit, tibi, remittuntur ei peccata multa, quoniam 
dilexit multum. Cui autem minus dimittitur, minus diligit[392]. Qui minus 
diligit, et minus ei dimittitur, utique in minori gradu erit. Paterfamilias 
proficiscens tradidit servis suis substantiam, alii quinque talenta, alii 
duo, alii unum[393]: unicuique secundum proprias vires. Simile quid et
______________________________________________________________________
in alio Evangelio scribitur, quod homo nobilis proficiscens in regionem 
longinquam, ut acciperet sibi regnum, et reverteretur, vocaverit decem 
servos, et dederit eis singulas mnas, de quibus unus lucratus est [ Al. 
sit] decem mnas, alius quinque: et singuli juxta vires suas, et emolumentum, 
vel decem, vel quinque acceperint civitates. Porro alius, qui unum talentum, 
sive unam mnam acceperat, quod accepit, infodit, sive in sudario colligavit, 
et domini reservavit adventui. Primo considerandum, quod si justi non spe 
profectus laborant, ut vult noster Zeno: 376 sed ne perdant quod acceperant, 
iste qui mnam et talentum infodit, ne perderet quod acceperat, non peccavit; 
magisque laudanda est cautio reservantis, quam cassus labor eorum, qui 
sine laboris praemio
desudarunt. Deinde quod hoc ipsum talentum quod aufertur a timido, vel 
negligente servo, non datur ei qui minus lucri fecerat; sed qui plus, id 
est, qui super decem positus fuerat civitates. Si numerus non facit ordinem, 
quare dixit, Dedit unicuique secundum vires suas. Si eadem lucra sunt quinque 
talentorum et decem: cur ei qui minus lucri fecerat, non decem, et ei qui 
plus, non quinque traduntur urbes? Quod autem Dominus non his contentus 
sit, quae habemus: sed semper majora desideret, ipse monstrat, dicens: 
Quare non dedisti pecuniam meam ad trapezitas, et ego veniens cum usura 
exegissem[394]? Quod quidem et Paulus apostolus sciens, praeteritorum obliviscitur, 
et ad ea quae in ante sunt, se extendit, id est, quotidie proficit, nec 
servat in
______________________________________________________________________
sudario delicate gratiam, quam accepit; sed avarus negotiator renovatur 
de die in diem, et decrescere se putat, nisi semper creverit[395]. Sex 
urbes fugitivorum describuntur in Lege, qui homines
______________________________________________________________________
interfecere nolentes: et ipsae urbes Sacerdotales sunt. Rogare libet, fugitivos 
istos inter hircos tuos, an inter oves nostras colloces? Si hirci essent, 
occiderentur ut homicidae caeteri, nec ministrorum Dei intrarent civitates. 
Si oves dixeris, utique non erunt tales oves, quae absque luporum metu 
tota libertate pascantur. Et probabitur tibi, oves quidem eas esse, sed 
erroneas: a dextris esse, verum non stare, sed fugere, donec moriatur Sacerdos 
magnus, et ad inferna descendens, liberet animas fugitivorum. Gabaonitae 
occurrunt filiis Israel, et caesis aliis gentibus, in lignarios et aquarios 
reservantur[396]. Tantique apud Deum meriti sunt, ut stirps Saul ob eorum 
injurias sit deleta[397]. Inter quos eos collocabis? 377 Inter hircos? 
Sed
______________________________________________________________________
non sunt interfecti, et sententia Domini vindicantur [ Al. judicantur]? 
Inter oves? Sed dicit Scriptura divina, quod non sint ejusdem meriti cujus 
et Israelitae. Vides ergo quod stent quidem a dextris; sed multo inferiori 
gradu. Inter David virum sanctum, et Saul regem pessimum, medius Jonathas 
fuit. Quem nec inter haedos possumus ponere, quia prophetae amore dignus 
est; nec inter arietes, ne parem eum faciamus David, maxime cum et ipse 
interfectus sit. Erit igitur inter oves; sed in inferiori ordine. Et quomodo 
inter David et Jonatham, ita inter ovem et ovem cogeris suscipere differentias. 
Servus qui cognovit voluntatem domini sui, et non praeparavit; nec fecit 
secundum voluntatem ejus, vapulabit multis. Qui autem non cognovit, nec 
fecit digna, plagis vapulabit
paucis. Omni enim cui multum datum est, multum quaeretur ab eo, et cui 
commendatur multum, plus exigetur
ab illo[398]. Ecce servo et servo plus minusve committitur, et pro qualitate 
commissi atque peccati, plagarum quoque numerus irrogatur.
          34.
          Typus futurae Ecclesiae in terris etc.--Tota Judaeae terra tribuumque 
descriptio, futurae Ecclesiae in coelis typus est. Legamus Jesum Nave, 
legamus Ezechielis extremas partes, et videbimus, quidquid in altero quasi 
per historiam in terra distribuitur, in altero in coelis spiritualiter 
repromitti.[399]. Quid sibi volunt in descriptione Templi, septem et octo 
gradus? quid rursum, quod in Psalterio post elementa centesimi octavi decimi 
psalmi, quibus mysticum erudimur 378 alphabetum, per quindecim gradus usque 
illuc pervenimus, ut possimus canere: Ecce nunc benedicite Dominum, omnes
______________________________________________________________________
servi Domini. Qui statis in domo Domini, in atriis domus Dei nostri[400]? 
Quare duae et semis tribus, trans Jordanem habitant, ubi plurima sunt jumenta, 
et novem et semis, reliquae vel expellunt pristinos habitatores de sedibus 
suis, vel cum ipsis habitant? Cur Levitica tribus in terra partem non accipit[401]; 
sed Dominus pars ejus est; et inter ipsos levitas et sacerdotes ad Sancta 
sanctorum ubi Cherubim et propitiatorium est, pontifex solus ingreditur? 
Quare reliqui sacerdotes lineis tantum utuntur vestibus, et non habent 
indumentum auro, hyacintho, cocco, purpura, byssoque contextum? Inferioris 
gradus levitae et sacerdotes plaustra et boves accipiunt: majoris ordinis 
gestant arcam Domini humeris suis. Si tollis ordinem Tabernaculi, Templi,
______________________________________________________________________
Ecclesiae, si omnes qui a dextris sunt, unum, ut vulgo dicitur, encoma 
ad militiam, probat, nequidquam
episcopi, frustra presbyteri, sine causa diaconi sunt. Quid perseverant 
virgines? [ Al. cur] quid laborant viduae? cur maritatae se continent? 
Peccemus omnes, et post poenitentiam idem erimus quod Apostoli sunt.
          35.
          Epilogus disputationis. Excepto Deo omnis creatura sub vitio 
est. --Verum jam cepimus terram prospectare de pelago, et post montes gurgitum, 
et [ Al. spumeos] spumosos fluctus, et navim, vel in sublime subrectam, 
vel in ima praecipitem, paulatim fessis et languentibus portus aperitur. 
379 Diximus de nuptis, viduis, virginibus. Viduitati virginitatem, viduitatem 
praetulimus matrimonio. Exposita est περικοπὴ Apostoli, de hujuscemodi 
quaestionibus disputantis, singulis oppositionibus responsum est. Saecularis
quoque litteratura venit in medium, quae virgines fuerint, quae univirae, 
et e contrario quas interdum habeat molestias vinculum conjugale. Transivimus 
ad secundam partitionem, in qua negat eos, qui tota fide baptisma consecuti 
sunt, deinde posse peccare. Et docuimus, quod, excepto Deo, omnis creatura 
sub vitio sit, non quod universi peccaverint, sed quod peccare possint, 
et similium ruina, stantium metus sit. Tertio venimus ad jejunia, et quia 
adversarii duplex propositio fuerat, vel ad philosophos, vel ad divinarum 
Scripturarum provocantis exempla, nos quoque ad utramque respondimus. Quarta, 
id est extrema divisio, oves et haedos, dexteram, et sinistram, justos 
et peccatores, in duos ordines distribuerat, volens ostendere, nullam inter
justum et justum, peccatorem et peccatorem esse distantiam. Et ut hoc probaret, 
infinita de Scripturis exempla congesserat, quasi suo sensui congruentia, 
cui nos quaestioni, et argumentis, et exemplis respondimus Scripturarum, 
veteremque Zenonis sententiam, tam communi sensu, quam divina lectione 
contrivimus.
          36 Multos discipulos habuit Jovinianus. Doctrina voluptatis quid 
proficit. --Nunc restat ut Epicurum
nostrum, [ Al. sudantem] subantem in hortulis suis inter adolescentulos 
et mulierculas, alloquamur. Favent tibi crassi, nitidi, dealbati. Adde, 
si vis, juxta Socraticam irrisionem, omnes sues, et canes, et quia carnem 
amas, vultures quoque, [ Al. aquilas] aquilae, accipitres, et bubones. 
Numquam nos[402]Aristippi multitudo terrebit. Quoscumque formosos, quoscumque 
calamistratos, quos crine composito, quos rubentibus buccis videro, de 
tuo armento sunt, immo inter tuos sues grunniunt. De nostro grege tristes, 
pallidi, sordidati, et quasi peregrini hujus saeculi, licet sermone taceant, 
habitu 380 loquuntur et gestu: Hei mihi quia peregrinatio mea prolongata 
est! habitavi cum habitationibus Cedar[403], videlicet in
______________________________________________________________________
tenebris hujus mundi, quia lux lucet in tenebris, et tenebrae eam non comprehenderunt. 
Ne glorieris, quod multos discipulos habeas. Filius Dei docuit in Judaea, 
et duodecim tantum illum apostoli sequebantur. Torcular, inquit, calcavi 
solus, et de gentibus vir non est mecum[404]. Ille in passione solus remansit, 
et Petri quoque erga eum trepidavit constantia: Pharisaeorum autem doctrinae, 
omnis populus applaudebat, dicens: Crucifige, crucifige talem. Non habemus 
regem nisi Caesarem[405], id est, vitia sequimur, non virtutes: Epicurum, 
non Christum: Jovinianum, non Apostolum Paulum. Quod multi acquiescunt 
sententiae tuae, indicium voluptatis est: non enim tam te loquentem probant, 
quam suis favent vitiis. In circulis platearum
______________________________________________________________________
quotidie fictus hariolus stultorum nates verberat, et obtorto fuste dentes 
mordentium quatit, nec tamen deest qui semper possit induci? et pro magna 
sapientia [ Al. deputa] deputas, si plures porci post te currant, quos 
gehennae succidiae nutrias? Post praeconium tuum, et balneas, quae viros 
pariter et feminas lavant, omnis impatientia quae ardentem prius libidinem, 
quasi verecundiae vestibus
[ Al. tegebat] protegebat, nudata est, et exposita: quae ante in occulto 
erant, nunc in propatulo sunt. Ostendisti tales discipulos, non fecisti. 
Hoc profecit doctrina tua, ut peccata nec poenitentiam quidem habeant. 
Virgines tuae quas prudentissimo consilio, quod nemo umquam legerat, nec 
audierat, de Apostolo docuisti, Melius est nubere quam uri, occultos adulteros 
in apertos verterunt maritos. Non suasit hoc Apostolus, non electionis 
vas. Virgilianum consilium est:Conjugium vocat, hoc praetexit nomine culpam.
[406].
          37.
          Basilides magister luxuriae. Semper pseudoprophetae dulcia promittunt. 
Verba Joviniani. --Quadringenti ferme anni sunt, quod Christi praedicatio 
fulget
______________________________________________________________________
in mundo. Ex quo innumerabiles haereses tunicam illius consciderunt, universus 
pene error 381 de Chaldaeo et Syro, et Graeco sermone processerat. Basilides 
magister luxuriae et turpissimorum complexuum, post tot annos ita in Jovinianum, 
quasi in Euphorbum transformatus est, ut Latina quoque lingua haberet haeresim 
suam. Nulla ne fuit alia in toto orbe provincia, quae reciperet praeconium 
voluptatis, in quam coluber tortuosus irreperet, nisi quam Petri doctrina 
super petram fundaverat Christum. Vexillum crucis et praedicationis austeritas, 
idolorum templa destruxerat: e regione luxuria penis, ventris et gutturis, 
subvertere nititur fortitudinem crucis. Unde per Isaiam loquitur Deus: 
Populus meus, qui vos beatificant, seducunt vos, et semitas pedum
vestrorum conturbant[407]. Necnon per Jeremiam: Fugite de medio Babylonis, 
et servate unusquisque animam suam, et nolite credere pseudoprophetis, 
qui dicunt, pax pax, et non est pax: qui semper ingeminant, Templum Domini, 
Templum Domini[408]. Prophetae tui viderunt tibi falsa et insipientia, 
non aperuerunt iniquitatem tuam, ut te ad poenitentiam provocarent; qui 
devorant plebem [ Al. Deum] Dei, ut cibum panis, Deum non invocaverunt. 
Jeremias captivitatem nuntians, lapidatus a populo. Ananias filius Azur 
frangebat ad praesens ligneas torques, et in futurum ferreas praeparabat. 
Semper pseudoprophetae dulcia pollicentur, et ad modicum placent. Amara 
est veritas, et qui eam
______________________________________________________________________
praedicant, replentur amaritudine. In azymis enim veritatis et sinceritatis, 
Domini Pascha celebratur, et cum amaritudinibus comeditur[409]. Egregia 
sane vox et quam audiat sponsa Christi, inter virgines, et viduas, et caelibes 
(unde et ipsum nomen inditum est, quod coelo digni sint, qui coitu careant). 
« Raro jejunate, crebrius nubite. Non enim potestis implere opera nuptiarum, 
nisi mulsum, et carnes, et nucleum sumpseritis. Viribus opus est ad libidinem. 
Cito caro consumpta marcescit 382. Nolite timere fornicationem. Qui semel 
in Christo baptizatus est, cadere non potest: habet enim, ad despumandas 
libidines, solatia nuptiarum. Quod et si cecideritis, redintegrabit vos 
poenitentia, et qui in baptismate fuistis hypocritae, eritis in poenitentia
______________________________________________________________________
solidae fidei. Neque turbemini, putantes inter justum et poenitentem aliquid 
interesse, et humiliorem gradum dare quidem veniam, sed coronam tollere. 
Una est enim retributio. Qui ad dexteram steterit, introibit in regna coelorum. 
» His consiliis subulci tui, pastoribus nostris ditiores sunt, et hirci 
plurimas secum capras trahunt. Equi insanientes in feminas facti sunt[410], 
statim, ut mulieres viderint, adhinniunt, et impatientiam suam, proh nefas! 
Scripturarum solantur exemplis. Sed et ipsae mulierculae miserae et non 
miserabiles, praeceptoris sui verba cantantes, Quid enim nisi semen requirit 
Deus? non solum pudicitiam, sed etiam verecundiam perdiderunt, majorique 
procacitate defendunt libidinem, quam exercent. Habes praeterea in exercitu
______________________________________________________________________
plures succenturiatos, habes scurras et velites in praesidiis, crassos, 
comptos, nitidos, clamatores, qui te pugnis calcibusque defendant. Tibi 
cedunt de via nobiles, tibi osculantur divites caput. Nisi enim tu venisses, 
ebrii atque ructantes paradisum intrare non poterant. Macte virtute, immo 
vitiis, habes in castris tuis et Amazones[411]exerta mamma, et nudo brachio 
et genu, venientes contra se viros ad pugnam libidinum provocantes. Et 
quia opulentus paterfamilias es, in aviariis tuis non turtures, sed upupae[412]nutriuntur, 
quae tota foetidae voluptatis lustra circumvolent. Me carpe, me disjice, 
objice crimina quae volueris, argue luxuriae et deliciarum.
______________________________________________________________________
Magis me amabis, si talis fuero, ero enim de armento tuo.
          38.
          Romam alloquitur. --Sed ad te loquar, quae scriptam in fronte 
blasphemiam, Christi confessione 383 delesti. Urbs potens, urbs orbis domina, 
urbs Apostoli voce laudata[413], interpretare vocabulum tuum. Roma aut 
fortitudinis nomen est apud Graecos, aut sublimitatis juxta Hebraeos. Serva 
quod diceris, virtus te excelsam faciat, non voluptas humilem. Maledictionem 
quam tibi Salvator in
______________________________________________________________________
Apocalypsi[414]comminatus est, potes effugere per poenitentiam, habens 
exemplum Ninivitarum 384. Cave Joviniani nomen, quod de ( Jove ) idolo 
derivatum est. Squalet Capitolium, templa Jovis et caeremoniae conciderunt. 
Cur vocabulum ejus, et vitia apud te vigeant? Adhuc sub regibus, et sub 
Numa Pompilio facilius majores tui Pythagorae continentiam, quam sub consulibus 
Epicuri luxuriam susceperunt.
______________________________________________________________________