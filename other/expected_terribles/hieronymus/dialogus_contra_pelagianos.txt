######################################################################
        IN SEQ. DIALOGOS CONTRA PELAGIANOS ADMONITIO.
          1.
          Vix dum Origeniana perfidia quaqua patuit Christianus orbis damnata, 
Hieronymo cervices subdiderat, cum subito Pelagianum bellum exardere, Ecclesias 
late pervagari, natumque adeo monstris elidendis doctorem maximum, tametsi 
jam senio confectum, ut in aciem descenderet, excitare: ut nulla, opinor, 
laus umquam esset jugulatae haereseos, qua ille aut solus non donaretur, 
aut primus. Exsecrabilem doctrinam quam Romae didicerat a Rufino quodam 
Syro Pelagius, Palaestinam importavit circa annum Christi 412, et Hierosolymae 
docuit, ubi annuente ejus urbis episcopo Joanne, usque adeo profecit, ut 
essent qui suo de nomine appellarentur. Summa haereseos per id temporis 
haec erat, Posse homines sine peccato esse si velint: Divinae gratiae necessitatem 
arbitrii libertati officere: et, quod minori studio videtur tunc saltem 
jactatum, Non esse traducem peccati. Hieronymus in libris, quos ab eo tempore 
elaboravit, maxime Commentariis in Jeremiam detestandam superbiam suggillare 
arrepta occasione non destitit; sed nominibus continuo pepercit, quos eos 
mallet corripi, quam infamari. Verum post ferme biennium, et vix primo 
libro in laudatum Prophetam expleto, stylum contra haereticum acuit, deditque 
Ctesiphonti epistolam, quam in priori tomo excudimus sub numero 133, in 
qua natam e veterum Stoicorum fontibus ἀπαθείαν ita jugulat, ut tamen nisi 
velitatione illa haeretici resipiscerent, conditurum se libros minitetur, 
quibus impiae factionis cuniculos omnes subverteret. Re ipsa haud multo 
post rogatus a fratribus tres hosce libros evulgavit, in quibus Socratico 
more ex utraque parte quid pro haeresi vel contra dici posset exponens, 
Attici et Critobuli personas induxit secum invicem disceptantes, ut et 
orthodoxum dogma clarius exponeret, et haereticum impugnaret fortius. Hoc 
versibus elegantissimis S. Prosper Carm. de Ingratis praedicat:
          Tunc etiam Bethlei praeclari nominis hospes,
Hebraeo simul et Graio, Latioque venustus
Eloquio, morum exemplum, mundique magister,
HIERONYMUS, libris valde excellentibus hostem
Dissecuit, noscique dedit, quo turbine veram
Vellent exortae lucem obscurare tenebrae.
          2.
          Annum, quo scripti sunt, ex Orosii Hispani presbyteri, qui tunc 
ad Hieronymi pedes sedit, Apologia licet ediscere; cujus quoque causam 
brevibus exponam, ut simul intelligas, quae per id temporis esset orthodoxae 
sententiae ratio, quis rerum status atque ordo, quantas vires, quosve sibi 
animos sumpsisset haeresis. Cum multum in utramque partem agitata quaestio 
de origine animae viris Ecclesiasticis negotium facesseret, ne diutius 
fluctuarent ingenia, S. Augustinus consulendum censuit maximum Ecclesiarum 
magistrum Hieronymum; ipsique adeo tunc apud se agenti Orosio auctor fuit, 
ut ad eum pergeret Hierosolymam, suasque illi deferendas litteras dedit 
eo super argumento, quae in I tomo numeris 131 et 132 exhibemus: libros 
quoque de Peccatorum meritis et remissione, et epistolam ad Hilarium, quibus 
scriptis quae Pelagiani discipuli atque in primis Coelestius clanculum 
effutierant mala dogmata confutabat. His instructus monimentis Hieronymum 
adiit Orosius, cui etiam de ore quae contra Coelestium Carthagine peracta 
fuerant exposuit. Continuo ad vulgi aures haec devenere, pluribusque Hieronymo, 
nonnullis etiam Pelagio astipulantibus, obortum dissidium est, quod Joannes 
Hierosolymitanus, qui primas haeretico deferebat, volens compescere, Orosium 
Hierosolymam accivit, ubi indicta totius cleri synodo, Pelagio ipso abstante, 
quid ille ex Africa contra ejus doctrinam advexisset, quibus iste se tueretur 
argumentis, exponere jussi sunt. Ut rem brevissime expediam, Pelagius judice 
usus suorum partium studioso, suaeque factionis interpretibus, qui Orosii 
Latine dicta Graece redderent subdola fide, ita synodi judicium evasit, 
ut periculosam invidiam in accusantem converterit, qui edita Apologia suspicionem 
haereseos a se omnem coactus est amovere. In hac vero Apologia quemadmodum 
res gesta est, per singulas partes enarrat Hispanus presbyter, atque in 
primis tempus designat, quo ipse consessus Hierosolymitanus est habitus: 
septem nempe et quadraginta dies ante primam Encaeniorum ejus templi diem. 
Festum illud teste Nicephoro Histor. lib. VIII in diem incidebat Septembris 
decimum quartum, unde subducta ratione compertum est, Synodum habitam exeunte 
Julio. De
anno nihil est dubium, ipsum intelligi quadringentesimum decimum quintum; 
nam qui hoc anno Bethleem advenerat Orosius, sub insequentis verni tempus 
in Africam denuo solvit. Jam vero hoc anno, eo mense, deque ea synodo loquens, 
contra Pelagii errorem, quod homo possit mandata Dei sine gratia facile 
custodire, si velit, Hoc, inquit, beatus Hieronymus, cujus eloquium universus 
Occidens, sicut ros in vellus exspectat (multi enim jam haeretici cum dogmatibus 
suis ipso oppugnante supplosi sunt), in epistola sua, quam nuper ad Ctesiphontem 
edidit, condemnavit; similiter et in libro, quem NUNC scribit collata in 
modum Dialogi altercatione confutat. Neque vero dilatum opus in sequentem 
usque annum par est opinari, quandoquidem discedenti Orosio, ut diximus 
verno tempore, litteras dedit Hieronymus in nostra recensione 134, ad Augustinum 
perferendas, in quibus ipsum alloquens Hipponensem episcopum num. I, Certe, 
inquit, et in Dialogo, quem NUPER edidi, tuae beatitudinis, ut dignum fuerat, 
sum recordatus. Hoc autem sub tertii libri finem, atque adeo opere jam 
absoluto, scripsit, ut nulli dubium sit exeunti anno quadringentesimo decimo 
quinto illud esse ascribendum.
          3.
          Contra editos a S. Doctore libros primum Anianus Celedensis, 
ut vulgo scribitur, diaconus, deinde Pelagius ipse haud multo post, cum 
Diospolitanam miserabilem synodum fefellisset, denique Theodorus Mopsuestenus 
episcopus, traduntur stylum acuisse. Verum Anniani et Pelagii, non duo, 
ut communis fert opinio, sed unum atque idem scriptum, quod collata opera 
elaboraverint, ex veterum, qui ejus meminerunt, testimoniis colligi posse 
videatur. Annianum Pelagii armigerum vocat Orosius: Stat, inquit, superbia 
immanissimus Goliath (Pelagius) habens post se armigerum suum, qui etsi 
ipse non dimicat, cuncta tamen aeris et ferri suffragia subministrat: Hieronymus 
illum, epist. 143, ad Augustin., dicit Copiosissime pasci, ut alienae blasphemiae 
verba frivola subministret; Gennadius nec nominat quidem; Pelagii autem 
scripta haeresi suae faventia non tacet: contra Sigebertus qui alios Anniani 
libros recenset, quos contra Hieronymum scripserit, non agnoscit. Sed quoquo 
se modo res habeat, scripta malis auspiciis nata male perdidit sequior 
aetas. Sanctus Pater ipse dum ea confutare diutius differt, tandem contempsit, 
quasi personam suam dedeceret naeniis ineptissimis respondere. Tantum Augustino 
insinuat, melius fore, si hoc ille faceret, Ne, inquit, compellamur contra 
haereticum nostra laudare. Porro Theodorum Mopsuestenum prodit Pelagianae 
historiae conditor conterraneus meus Henricus card. Norisius ex his Photii 
Biblioth. cod. 117: Lectum est opus Theodori Antiocheni, qui Mopsuestenus 
ille episcopus est, ut ex ejus quibusdam epistolis colligimus, hoc titulo, 
Contra asserentes, peccare homines natura, non voluntate. Ea disputatio 
quinque libris absolvitur, quos adversus Occidentales hac labe infectos 
scripsit. Inde enim oriundum haeresis hujus auctorem in Orientis modo regionibus 
versari, librosque de recens a se excogitata haeresi compositos, ad populares 
suos in patriam transmittere narrat, ut jam ibi multos per hanc artem in 
suam pertraxerit sententiam, integrasque adeo Ecclesias absurdis illis 
imbuerit opinionibus. Aram vero illorum librorum auctorem, sive nomine, 
sive cognomine incertum, appellat. Hunc etiam quintum evangelium confinxisse, 
illudque se in Eusebii Palaestini bibliothecis reperisse ait: rejecta praeterea 
divini ac veteris Testamenti versione, quam Septuaginta interpretes simul 
convenientes ediderunt, ut et Symmachi et Aquilae aliorumque interpretatione, 
propriam quamdam suam novamque conficere ausum, cum neque Hebraicae linguae, 
ut illi, a puero assuevisset, neque mentem S. Scripturae didicisset. Hebraeis 
tantummodo quibusdam abjectae sortis in disciplinam se tradidisse, atque 
hinc propriam sibi editionem scribere aggressum. Conviciator haereticus 
Hieronymum suppresso nomine describere clarius vix potuisset; quod enim 
Aramum vocat, non aliunde videtur esse, quam quod homo Pannonius degeret 
in Orientem. Verum neque hisce libris S. Doctor respondit, immo ne vidisse 
quidem illos, aut scivisse contra se scriptos videatur. Rursum non nisi 
quaedam ex illis supersunt excerpta, quae Marius Mercator contra Augustinum 
scripta arbitratus est, ac Latine a se reddita inseruit Commonitorio.
          4.
          Porro inter caetera, quae ad Hieronymiani hujus operis augendam 
pro modulo nostro dignitatem praestitimus, ipsa illa ἀποσπασμάτια ex Mario 
Mercatore Baluzianae editionis huc duximus transferenda post Dialogum, 
ut videas quid contra Pelagianae sectae debellatorem (cur enim hoc ornare 
Hieronymum elogio dubitem?) homo qui sibi solus scire videbatur obstreperet. 
Totum vero opus exegimus ad veterum librorum fidem, maxime vero manuscriptorum 
Vaticani 4985 et antiquissimi Reginae Suecorum 286, quorum ope vitiosae 
antea lectiones passim emendantur.
        PROLOGUS.
693 1. Scribit motus fratrum expostulationibus. --Scripta jam ad Ctesiphontem 
epistola[1], in qua ad interrogata respondi, crebra fratrum expostulatio 
fuit, cur promissum opus ultra differrem, in quo pollicitus sum, me ad 
cunctas eorum qui ἀπάθειαν praedicant, quaestiunculas responsurum. Nulli 
enim est dubium, quin Stoicorum et Peripateticorum, hoc est, veteris Academiae 
ista contentio sit, quod alii eorum asserant πάθη, quas nos perturbationes 
possumus dicere: aegritudinem, gaudium, spem, timorem eradicari et exstirpari 
posse de mentibus hominum: alii frangi eas, regi atque moderari, et quasi 
infrenes equos quibusdam lupatis coerceri. Quorum sententias et Tullius 
in Tusculanis disputationibus explicat, et Origenes Ecclesiasticae veritati
______________________________________________________________________
in Stromatibus suis miscere conatur, ut praeteream
Manichaeum, Priscillianum, Evagrium Iberitam [ Al. Hiboritam et Hyperboritam], 
Jovinianum, et totius pene Syriae haereticos, quos sermone 694 gentili 
διεστραμμένως Massalianos, Graece εὐχίτας vocant; quorum omnium ista sententia 
est, posse ad perfectionem, et non dicam ad similitudinem, sed aequalitatem 
Dei humanam virtutem et scientiam pervenire: ita ut asserant se ne cogitatione 
quidem et ignorantia, cum ad consummationis culmen ascenderint, posse peccare. 
Et quamquam superiori epistola, quam ad Ctesiphontem scripsi contra errores 
eorum pro angustia temporis pauca perstrinxerim, hic liber, quem nunc cudere 
nitimur, Socraticorum consuetudinem servabit, ut ex utraque parte quid 
dici possit exponat, et magis perspicua veritas fiat,
cum posuerit [ Al. proposuerit] unusquisque quod
senserit. Illud autem Origenis proprium est, et impossibile esse humanam 
a principio usque ad mortem, non peccare naturam: et rursum, esse possibile, 
cum se aliquis ad meliora converterit, ad tantam fortitudinem pervenire 
695 ut ultra non peccet.
          2.
          Non invidia motus. --Adversum eos autem, qui me dicunt hoc opus 
inflammatum invidiae facibus scribere, breviter respondebo, numquam me 
haereticis pepercisse, et omni egisse studio, ut hostes Ecclesiae, mei 
quoque hostes fierent. Helvidius scripsit contra sanctae Mariae virginitatem 
perpetuam. Numquid ut ei responderem, ductus invidia sum, quem omnino in 
carne non vidi? Jovinianus, cujus nunc haeresis suscitatur, Romanam fidem, 
me absente turbavit, tam elinguis et sic sermonis putidi,
ut magis misericordia dignus fuerit, quam invidia. Illi quoque respondi 
ut potui. Rufinus non uni urbi, sed orbi blasphemias Origenis et περὶ Ἀρχῶν 
libros, quantum in se fuit, intulit: ita ut Eusebii quoque primum librum 
Defensionis Origenis sub nomine Pamphili martyris ederet, et quasi ille 
parum dixisset, novum pro eo volumen evomeret. Num invidemus ei, quia respondimus, 
et tanta in eo eloquentiae fuere flumina, ut me a scribendi atque dictandi 
studio deterrerent? Palladius servilis nequitiae, eamdem haeresim instaurare 
conatus est, et novam translationis Hebraicae mihi calumniam struere. Num 
et illius ingenio nobilitatique invidemus [ Al. invidimus]? Nunc quoque 
mysterium iniquitatis operatur, et garrit unusquisque quod sentit: ego 
solus sum,
qui cunctorum gloria mordear; et tam miser, ut his quoque invideam, qui 
non merentur invidiam. Unde ut omnibus probarem me non odisse homines, 
sed
errores, nec aliquorum infamiam quaerere, magisque dolere vicem 696 eorum, 
qui falsi nominis scientia supplantantur, Attici et Critobuli nomina posui, 
per quos et nostra pars et adversariorum quid sentiret, expromerem [ Al. 
exprimerem]. Quin potius omnes qui catholicam sectamur fidem, optamus et 
cupimus damnari haeresim, homines emendari. Aut certe si in errore voluerint 
permanere, non nostram culpam esse qui scripsimus, sed eorum, qui mendacium 
praetulerunt veritati. Breviterque calumniatoribus respondemus, qui sua 
in eos maledicta conferunt, Manichaeorum esse sententiae, hominum damnare 
naturam, et liberum auferre arbitrium, et adjutorium Dei tollere. Rursumque 
apertissimae insaniae, hoc hominem dicere, quod Deus
est. Et sic ingrediendum via regia, ut nec ad sinistram nec ad dextram 
declinemus; appetitumque propriae voluntatis, Dei semper credamus auxilio 
gubernari. Si quis autem falso se infamari clamitat, et gloriatur nostra 
sentire; tunc verae fidei probabit assensum, cum aperte et absque dolo 
adversa damnaverit: ne audiat illud Propheticum, Et in omnibus his non 
est conversa ad me praevaricatrix soror ejus Juda ex toto corde suo, sed 
in mendacio[2]. Minorisque peccati est, sequi malum quod bonum putaveris, 
quam non audere defendere, quod bonum pro certo noveris. Qui minas, injuriam, 
paupertatem ferre non possumus, quomodo flammas Babylonis [ Al. Babylonias] 
vincemus? Quod bellum servavit, pax ficta non auferat. Nolo timore perfidiam
______________________________________________________________________
discere, cum veram fidem meae Christus reliquerit voluntati.
        LIBER PRIMUS.
697 1. Num possit homo sine peccato, si velit,
esse. -- ATTICUS. Dic mihi, Critobule, verumne est quod a te scriptum audio: 
Posse hominem sine peccato esse si velit: et facilia Dei esse praecepta? 
CRITOBULUS. Verum, Attice, sed non eodem sensu
ab aemulis accipitur, quo a me dictum est. A. Quid
enim ambiguitatis in dicto est, ut diversae intelligentiae tribuatur occasio? 
Nec quaero ut de utroque pariter respondeas. Duo enim a te proposita sunt. 
Unum, posse hominem sine peccato esse, si velit:
alterum, facilia Dei esse praecepta. Licet ergo simul dicta sint, tamen 
per partes singulas disserantur, ut quorum una videtur fides, nulla sit 
in sententiarum diversitate contentio. C. Ego, Attice, dixi hominem absque 
peccato posse esse, si velit, non ut quidam maledici calumniantur, absque 
Dei gratia (quod etiam cogitare sacrilegium est), sed simpliciter posse, 
si velit, ut subaudiatur cum Dei gratia. A. Ergo et malorum in te operum 
auctor est Deus? C. Nequaquam ita ut autumas. Sed si quid in me boni habeo, 
illo suggerente et adjuvante completur. A. Non de natura quaero, sed de 
actu. Quis enim dubitat Deum omnium Creatorem? Hoc mihi respondeas velim: 
quod agis bonum, tuum est, an Dei? C. Meum est, et Dei; ut ego operer et 
ille adjuvet. A. Et quomodo
haec omnium opinio est, quod Dei auferas gratiam, et quidquid homines agimus, 
propriae tantum asseras voluntatis? C. Miror, Attice, cur erroris alieni 
a me causam rationemque flagites, et id quaeras quod scriptum non est, 
cum perspicuum sit quod scripserim. Dixi hominem sine peccato esse posse, 
si velit. Numquid addidi, absque Dei gratia? A. Sed ex eo quod non addidisti, 
videris negare. C. Immo ex eo quod non negavi, dixisse existimandus sum. 
698 Neque enim quidquid non dicimus, negare arbitrandi sumus. A. Confiteris 
ergo, posse hominem sine peccato esse, si velit, cum Dei gratia? C. Non 
solum fateor; sed et libere proclamo. A. Errat ergo qui Dei gratiam tollit? 
C. Errat. Quin potius arbitrandus est impius, cum Dei nutu omnia gubernentur,
et hoc quod sumus et habemus appetitum propriae voluntatis, Dei conditoris 
sit beneficium. Ut enim liberum possideamus arbitrium, et vel ad bonam, 
vel ad malam partem declinemus propria voluntate; cujus est gratiae, qui 
nos ad imaginem et ad similitudinem sui tales condidit.
          2.
          Num gratiae Dei tribuendum? A. --Nulli, o Critobule, dubium est, 
ex ejus cuncta pendere judicio, qui creator est omnium, et quidquid habemus, 
illius beneficio deputandum. Sed quaero, hoc ipsum quod Dei asseris gratiae, 
utrum ad conditionis referas beneficium, an in singulis rebus putes esse 
quas gerimus, ut scilicet illius in omnibus utamur auxilio; an semel ab 
eo liberi arbitrii conditi, nostra voluntate vel viribus agamus quod volumus? 
Novi enim,
plerosque vestrum ita ad Dei cuncta referre gratiam, ut non in partibus, 
sed in genere, hoc est, nequaquam in singulis rebus, sed in conditione 
arbitrii intelligant potestatem. C. Non est ita ut autumas, sed a me utrumque 
dicitur, ut et Dei gratiae sit, quod tales conditi sumus, et per singula 
opera illius adminiculo fulciamur. A. Constat ergo inter nos, in bonis 
operibus post propriam voluntatem, Dei nos niti auxilio, in malis diaboli. 
C. Constat, et super hoc nulla contentio est. A. Male ergo sentiunt, qui
per singulas res quas agimus, Dei auferunt adjutorium, et illud quod Psalmista 
canit: Nisi Dominus aedificaverit domum, in vanum laborant qui aedificant 
eam. 699 Nisi Dominus custodierit civitatem, frustra vigilat qui custodit 
eam[3]; et caetera hujuscemodi, perversis interpretationibus, immo risu 
dignis, ad alios sensus detorquere nituntur.
          3.
          In singulis rebus Dei opus esse adjutorio.--C. Quid mihi necesse 
est contra alios dicere, cum meum responsum habeas? A. Tuum responsum cujusmodi? 
Eos bene sentire, an male? C. Et quae me cogit necessitas, ut contra alios 
promam sententiam? A. Disputationis ordo et ratio veritatis. An ignoras 
omne quod dicitur, aut esse, aut non esse; et aut inter bona, aut mala 
debere numerari? Hoc ergo de quo
______________________________________________________________________
interrogo, aut bene dici, aut male, ingratis tibi fatendum est. C. Si in 
singulis rebus quas gerimus, Dei utendum est adjutorio, ergo et calamum 
temperare ad scribendum, et temperatum pumice terere, manumque aptare litteris, 
tacere, loqui, sedere, stare, ambulare, currere, comedere, jejunare, flere, 
ridere, et caetera hujuscemodi, nisi Deus juverit, non poterimus? A. Juxta 
meum sensum non posse perspicuum est. C. In quo igitur liberum habemus 
arbitrium, et Dei in nos gratia custoditur, si ne hoc quidem absque Deo 
possumus facere?
          4.
          Quomodo datum liberum arbitrium. Libertati non officit Dei gratia.--A. 
Non sic donata est liberi arbitrii gratia, ut Dei per singula tollatur 
adminiculum. C. Non tollitur Dei adjutorium, cum creaturae ex
semel dati liberi arbitrii gratia conserventur. Si enim absque Deo, et 
nisi per singula ille me juverit, nihil possum agere: nec pro bonis me 
juste operibus coronabit, nec affliget pro malis; sed in utroque suum vel 
recipiet, vel damnabit auxilium. A. Dic ergo simpliciter, cur Dei auferas 
gratiam? Quidquid enim tollis in partibus, necesse est ut et in genere 
neges. C. Non nego gratiam, cum ita me a Deo asseram conditum, ut per Dei 
gratiam meae datum sit voluntati, vel facere quid, vel non facere. A. Dormitat 
ergo Deus in operibus nostris, semel data liberi arbitrii potestate: nec 
orandus est, ut in singulis operibus nos juvet, cum voluntatis nostrae 
sit et proprii arbitrii, vel facere si volumus, vel non facere si nolumus.
700 5. C. Quomodo in caeteris creaturis conditionis ordo servatur: sic 
concessa semel liberi arbitrii potestate, nostrae voluntati omnia derelicta 
sunt. A. Ergo, ut dixi, non debeo a Deo per singula auxilium deprecari, 
quod semel meo datum est judicio? C. Si in omnibus ille cooperatur, non 
est meum, sed ejus qui adjuvat, immo qui in me cooperatur: praesertim cum 
absque eo facere nihil possim. A. Oro te, non legisti: Non enim volentis 
neque currentis, sed miserentis est Dei[4]?
______________________________________________________________________
Ex quibus intelligimus nostrum quidem esse velle et currere; sed ut voluntas 
nostra compleatur et cursus, ad Dei misericordiam pertinere, atque ita 
fieri, ut et in voluntate nostra et in cursu, liberum servetur arbitrium, 
et in consummatione voluntatis et cursus, Dei cuncta potentiae relinquantur. 
Scilicet nunc mihi Scripturarum testimonia replicanda sunt, quomodo per 
singula Dei a sanctis flagitetur auxilium et in singulis operibus suis, 
illo adjutore et protectore uti desiderent. Lege totum Psalterium, omnes 
sanctorum voces, nihil erit, nisi ad Deum in cunctis operibus deprecatio. 
Ex quo perspicue ostenditur, te aut Dei negare gratiam, quam tollis in 
partibus; aut si in partibus dederis, quod nequaquam te velle manifestum 
est, in nostram sententiam
transire, qui sic liberum homini servamus arbitrium, ut Dei per singula 
adjutorium non negemus.
          6.
          Strangulat Pelagianorum dogma.--C. Captiosa ista est conclusio, 
et de dialecticorum arte descendens. Mihi autem nullus auferre poterit 
liberi arbitrii potestatem, ne, si in operibus meis Deus adjutor exstiterit, 
non mihi debeatur merces, sed ei qui in me operatus est. A. Fruere liberi 
arbitrii potestate, ut contra Deum armes linguam tuam, et in eo te liberum 
probes, si tibi liceat blasphemare. Verum super hoc quid sentias, nulli 
dubium est, et praestigia confessionis tuae apertissima luce claruerunt. 
Nunc revertamur ad id, unde disserere coepimus. Dic mihi, si tibi videtur, 
hoc quod cum Dei
adjutorio paulo ante dicebas, posse hominem non peccare si velit, in perpetuum 
dicas, an ad tempus et breve? 701 C. Superflua interrogatio est. Si enim 
ad tempus et breve dixero: nihilominus referetur ad perpetuum. Quidquid 
enim ad breve dederis, hoc concedes et in perpetuum. A. Quid dicas, non 
satis intelligo. C. Itane durus es, ut manifesta non sentias?
          7.
          Num ad tempus an in perpetuum abstinere homo a peccato possit.--A. 
Non me pudet nescire quod nescio. Et de quo futura est disputatio, debet 
inter utrumque convenire quem sensum habeat. C. Ego hoc assero, qui potest 
uno die se abstinere a peccato, posse et altero: qui duobus, posse et tribus; 
qui tribus, posse et tringinta; atque hoc ordine
posse et trecentis, et tribus millibus, et quamdiucumque se voluerit abstinere. 
A. Dic ergo simpliciter posse hominem in perpetuum esse sine peccato si 
velit. Possumusne omne quod volumus? C. Nequaquam. Neque enim possum quidquid 
voluero; sed hoc solum dico, hominem sine peccato posse esse, si velit. 
A. Quaeso ut mihi respondeas. Hominem me putas, an belluam? C. Si de te 
ambigo,
utrum homo, an bellna sis, ipse me bellnam confitebor. A. Si ergo, ut dicis, 
homo sum, quomodo cum velim, et satis cupiam non peccare, delinquo? C. 
Quia voluntas imperfecta est. Si enim vere velles, vere utique non peccares. 
A. Ergo tu qui me arguis non vere cupere, sine peccato es, quia vere cupis? 
C. Quasi ego de me dicam, quem peccatorem esse confiteor, et non de paucis 
et raris, si qui voluerint non peccare.
          8.
          Ejus rei nullum exemplum.--A. Interim ex meo tuoque judicio, 
et ego qui interrogo, et tu qui respondes, peccatores sumus. C. Sed possumus 
non esse si velimus. A. Dixi me velle non peccare, te quoque hoc sentire 
non dubium est. Quomodo ergo quod uterque volumus, uterque non possumus? 
C.
Quia plene non volumus. A. Da ergo qui majorum nostrorum plene voluerint 
et potuerint. C. Hoc quidem non facile est ostendere. Neque enim quando 
dico hominem posse esse sine peccato si velit, aliquos fuisse contendo; 
sed simpliciter posse esse si velit. Aliud namque est esse posse, quod 
Graece dicitur τῇ δυνάμει ( possibilitate ); aliud est esse, quod ipsi 
appellant τῇ ἐνεργείᾳ ( actu ipso ). Possum esse medicus; sed interim non 
sum. Possum esse faber; sed necdum didici. Quidquid igitur possum: licet 
702 necdum sim, tamen ero si voluero.
          9.
          Quod futurum numquam est, an possibile sit.--A. Aliud sunt artes, 
aliud id quod per artes est. Medicina et fabrica, et artes caeterae inveniuntur 
in plurimis: sine peccato autem esse perpetuo, divinae
solius est potestatis. Itaque aut da exemplum qui absque peccato fuerint 
in perpetuum: aut si dare non potes, confitere imbecillitatem tuam, et 
noli ponere in coelum os tuum, ut per esse, et esse posse, stultorum illudas 
auribus. Quis enim tibi concedet, posse hominem facere quod nullus umquam 
hominum potuerit? Ne tu dialecticis imbutus quidem es? Si enim potest homo, 
non posse tollitur. Si autem non potest, posse subvertitur. Aut concede 
mihi aliquem potuisse, quod fieri posse contendis: aut si nullus hoc potuit, 
invitus teneberis, nullum posse, quod possibile jactitas. Inter Diodorum 
et Chrysippum valentissimos dialecticos περὶ δυνάτου ista contentio est. 
Diodorus id solum posse fieri dicit, quod aut sit verum, aut verum futurum 
sit. Et quidquid
futurum sit, id fieri necesse esse. Quidquid autem non sit futurum, id 
fieri non posse. Chrysippus vero et quae non sunt futura, posse fieri dicit: 
ut frangi hoc margaritum, etiam si id numquam futurum sit. Qui ergo aiunt 
hominem posse esse absque peccato si velit, non poterunt hoc verum probare, 
nisi futurum docuerint. Cum autem futura incerta sint omnia, et maxime 
ea quae numquam facta sunt, perspicuum
est eos id futurum dicere, quod non sit futurum; Ecclesiaste hanc confirmante 
sententiam: Omne quod futurum est, jam factum est in priori saeculo.
          10.
          Possibilia Dei mandata.--C. Oro te, ut hoc mihi respondeas: possibilia 
Deus mandata dedit, an impossibilia? A. Cerno quo tua tendat assertio. 
Sed de hoc in posterioribus disserendum est, ne dum miscemus quaestionibus 
quaestiones, obscuram audientibus intelligentiam relinquamus. Reservato 
igitur hoc quod fatemur possibilia Deum dedisse mandata, ne ipse auctor 
injustitiae sit, si id exigat fieri, quod fieri non potest: nunc illud 
imple quod proposueras, posse hominem sine peccato esse si velit. Aut enim 
dabis eos qui potuerunt; aut si nullus potuit, liquido confiteberis hominem 
in perpetuum vitare
peccata non posse. C. Quoniam 703 urges me, ut dem quod dare non debeo, 
illud, quaeso, considera, quod Dominus dixerit facilius camelum perforamen 
acus intrare posse, quam divitem in regnum coelorum[5]. Et tamen dixit 
fieri posse, quod numquam factum est. Neque enim camelus umquam per foramen 
acus ingressus est. A. Miror hominem prudentem proposuisse testimonium, 
quod contra se faciat. In hoc enim non quod fieri possit, dictum est, sed 
impossibile impossibili comparatum. Quomodo enim camelus non potest intrare 
per foramen acus, ita et dives non ingredietur in regna coelorum. Aut si 
potueris ostendere, quod dives ingrediatur regna coelorum, sequitur ut 
et camelus intret per foramen acus. Nec mihi Abraham et
______________________________________________________________________
caeteros, quos in veteri Testamento divites legimus, exemplo proponas, 
qui divites ingressi sunt regna coelorum, cum ipsi [ Al. ipsius] divitiis 
ad bona utentes opera, divites esse desierint; immo cum non sibi, sed aliis 
divites fuerint, et dispensatores magis Dei, quam divites appellandi sint. 
Sed nobis Evangelica perfectio requirenda est, in qua praecipitur: Si vis 
perfectus esse, vade et vende omnia quae habes, et da pauperibus, et veni, 
sequere me[6].
          11.
          Respondet objectioni ex Domini sententia. Diluit exempla de Job, 
Zacharia et Elisabeth.--C. Dum nescis, proprio captus es laqueo. A. Quonam 
modo? C. Ex sententia Domini asseris posse hominem esse perfectum. Quando 
enim dicit: Si vis perfectus esse, vende omnia quae habes, et da pauperibus, 
et veni, sequere
______________________________________________________________________
me, ostendit hominem, si voluerit, et fecerit quae praecepta sunt, posse 
esse perfectum. A. Validissimo quidem pugno me percussisti, ita ut caligo 
mihi ante oculos obversari coeperit: sed tamen hoc ipsum quod dicit: Si 
vis perfectus esse, ei dicitur, qui non potuit, immo noluit: et idcirco 
non potuit. Tu autem ostende mihi, qui et voluerit et potuerit, quod nunc 
pollicitus es. C. Quae enim me cogit necessitas ostendere, qui perfecti 
fuerint, cum perspicuum sit posse esse perfectos, ex eo quod uni a
Salvatore sit dictum, et per unum omnibus, si vis esse perfectus. A. Tergiversaris: 
in eodem luto haesitas. Aut enim quod potest fieri, aliquando factum est: 
aut si numquam factum est, fieri non posse concede.
          12.
          C. Quid ultra differo? 704 Scripturarum auctoritate vincendus 
es. Ut caetera intermittam, nonne his duobus testimoniis tibi imponetur 
silentium, in quibus Job et Zacharias, Elisabethque laudantur? Nisi enim 
fallor in Job ita scriptum est: Homo quidam erat in regione Ausitide [Al. 
Hus], nomine Job, et erat homo ille verax et sine crimine, verus Dei cultor, 
abstinens se ab omni re mala[7]. Et iterum: Quis est qui arguit justum 
sine peccato, et loquitur verbis suis per ignorantiam? In Evangelio
______________________________________________________________________
quoque secundum Lucam: Fuit in diebus Herodis regis Judae sacerdos quidam 
nomine Zacharias, de vice Abia, et uxor illi de filiabus Aaron, et nomen 
illius Elisabeth. Erant autem ambo justi ante Deum, incedentes in omnibus 
mandatis et justificationibus Domini, sine querela[8]. Si verus Dei cultor 
est, et immaculatus, ac sine crimine: et qui ambulabant in cunctis justificationibus 
Domini, justi sunt in conspectu ejus, puto quod peccato careant, et nulla 
re indigeant, quae ad justitiam pertinet. A. Proposuisti testimonia quae 
non de alterius Scripturae loco, sed de propriis libris absoluta sunt. 
Nam et Job postquam percussus est plaga multa adversus Dei sententiam, 
provocans eum ad judicium, dixisse convincitur: Atque utinam sic judicaretur 
vir cum Deo,
______________________________________________________________________
quomodo judicatur filius hominis cum collega suo[9]! Et iterum: Quis mihi 
tribuat auditorem, ut desiderium meum omnipotens audiat, et librum scribat 
ipse qui judicat[10]? Et rursum: Si enim fuero justus, os meum impia loquetur, 
et si absque crimine, pravus inveniar: et si purificatus nive et lotus 
manibus, satis me sorde tinxisti. Exsecratum est me vestimentum meum[11]. 
Et de Zacharia scriptum est quod, Angelo nativitatem filii pollicente, 
dixerit: Unde hoc sciam? Ego enim sum senex, et uxor mea processit in diebus 
suis; ob quae statim silentio condemnatur: Eris tacens et loqui non poteris 
usque ad diem, quo fient haec, quia non credidisti verbis meis quae implebuntur 
in tempore suo[12]. Ex quo perspicuum est, justos quidem et immaculatos
______________________________________________________________________
dici; sed si negligentia subrepserit, posse concidere, et semper hominem 
in meditullio positum, ut et de virtutum culmine ad vitia delabatur, et 
de vitiis ascendat ad sublimia; et numquam eum esse securum, sed semper 
705 metuere in tranquillitate naufragium: ac per hoc hominem sine peccato 
esse non posse, dicente Salomone: Non est homo justus super terram, qui 
faciat bonum, et non peccet[13]. Et eodem in Regum libro: Neque enim est 
homo qui non peccet[14]. Ac beato David:
______________________________________________________________________
Delicta quis intelligit? ab oculis meis munda me et ab alienis parce servo 
tuo[15]. Et iterum: Ne intres in judicium cum servo tuo, quia non justificabitur 
in conspectu tuo omnis vivens[16]. Et multa alia quibus Scripturae sanctae 
plenae sunt.
          13.
          Explodit argumentum ex Evangelio Joannis.--C. Quid ergo respondebis 
ad illud exemplum quod ponit Evangelista Joannes, Scimus quod omnis qui 
natus est ex Deo, non peccat; sed generatio Dei conservat eum, et malignus 
non tangit eum? Scimus quoniam ex Deo sumus, et mundus totus in maligno 
positus est[17]. A. Par pari referam, et parvam Evangelistae Epistolam, 
secundum sensum tuum docebo sibi esse contrariam. Si enim omnis qui natus
______________________________________________________________________
est ex Deo, peccatum non facit: quoniam semen ejus manet in eo, et non 
potest peccare, quia ex Deo natus est, qua consequentia idem in eodem loco 
loquitur: Si dixerimus quoniam peccatum non habemus, ipsi nos seducimus, 
et veritas in nobis non est[18]? Ignoras rationem, haesitas atque turbaris. 
Audi eumdem Evangelistam: Si confiteamur peccata nostra, fidelis et justus 
est, ut dimittat nobis peccata nostra, et mundet nos ab omni iniquitate[19]. 
Tunc ergo justi sumus, quando nos peccatores fatemur, et justitia nostra 
non ex proprio merito, sed ex Dei consistit misericordia, dicente sancta 
Scriptura: Justus accusator sui est in principio sermonis[20]. Et in alio 
loco: Dic tu peccata tua, ut justificeris[21].
______________________________________________________________________
Conclusit enim Deus omnia sub peccato, ut omnibus misereatur[22]. Et haec 
hominis summa est justitia, quidquid potuerit habere virtutis, non suum 
putare esse, sed Domini qui largitus est. Qui ergo natus est ex Deo, non 
peccat, quamdiu semen Dei manet in eo, et non potest peccare, quia ex Deo 
natus est. Sed quia in agro Dominico[23], dormiente patrefamilias, inimicus 
homo zizania superseminat, et frumento bono, dum nescimus, lolium avenasque 
steriles sator nocturnus interserit: ideo parabola ista Evangelici patrisfamilias 
formidanda est; qui purgat aream, et frumento 706 horreis condito, paleas 
ventorum flatibus dispergendas et urendas ignibus derelinquit. Unde et 
in Jeremia scriptum legimus: Quid paleis ad frumentum,
______________________________________________________________________
dicit Dominus[24]? Paleae autem a frumento in consummatione saeculi separantur. 
Ex quo approbatur dum sumus in corpore isto mortali, mixtos esse cum tritico. 
Quod si opposueris quare dixerit: Et non potest peccare, quia ex Deo natus 
est: audies, et ubi erit praemium voluntatis? Si enim ideo non peccat, 
quia peccare non potest, liberum tolletur arbitrium, et nequaquam nostrum 
fiet, sed naturae bonum, quae peccata non capiet.
          14.
          Duo alia ex Veteri ac Novo Testamento.--C. Dudum faciliora proposui, 
ut te ad majora exercerem.
______________________________________________________________________
Quid ad illud dicere potes, quod quamvis sis ingeniosus, nulla valebis 
arte subvertere? Primum ponam de veteri Testamento, deinde de novo. Veteris 
Testamenti princeps Moyses est; novi, Dominus atque Salvator. Moyses loquitur 
ad populum: Perfecti estote in conspectu Domini Dei vestri[25]. Et Salvator 
ad Apostolos: Estote perfecti sicut Pater vester coelestis perfectus est[26]. 
Aut enim possibile est audientibus facere quod Moyses et Dominus praeceperunt: 
aut si impossibile est, non est culpa eorum qui obedire non possunt, sed 
ejus qui impossibilia praecepit. A. Hic locus apud imperitos, et Scripturarum 
sanctarum meditationem usumque et scientiam non habentes, videtur opinioni 
tuae prima fronte blandiri. Caeterum discussus
______________________________________________________________________
facile solvitur. Et cum testimonia Scripturarum aliis comparaveris testimoniis, 
ne sibi Spiritus sanctus pro qualitate locorum et temporum videatur esse 
contrarius, secundum illud quod scriptum est: Abyssus abyssum invocat in 
voce cataractarum tuarum[27], tunc veritas apparebit, hoc est, Christum 
possibilia praecepisse dicentem: Estote perfecti sicut Pater vester coelestis 
perfectus est; et tamen Apostolos non fuisse perfectos. C. Non dico quid 
Apostoli fecerint, sed quid Christus praeceperit. Neque enim culpa imperantis 
est, sed eorum qui audierunt imperium, quod utique potuisse fieri ex justitia 
ejus qui imperabat, agnoscitur. A. Pulchre. Nolo ergo mihi dicas posse 
hominem sine peccato esse si velit: sed posse hominem id esse quod Apostoli 
707 non fuerunt.
______________________________________________________________________
C. Tam stultum me putas, ut audeam hoc loqui? A. Licet non loquaris: tamen 
ex propositione tua, ipsa consequentia et rerum ordine invitus hoc loqueris. 
Si enim potest esse homo sine peccato, quod Apostolos non fuisse perspicuum 
est, posset esse super Apostolos homo: ut taceam de Patriarchis et Prophetis, 
quorum in Lege non fuit perfecta justitia, secundum illud Apostoli: Omnes 
enim peccaverunt, et indigent gloria Dei: justificati gratis per Dei gratiam, 
per [Al. add. ipsius] redemptionem quae est in Christo Jesu: quem proposuit 
Deus propitiatorem[28].
          14.
          Opponit testimonium Pauli ad Philipp.--C. Haec argumentatio tortuosa 
est, Ecclesiasticam simplicitatem inter philosophorum spineta concludens.
______________________________________________________________________
Quid Aristoteli et Paulo? Quid Platoni et Petro? Ut ille enim princeps 
philosophorum, ita hic Apostolorum fuit, super quem Ecclesia Domini stabili 
mole fundata est, quae nec impetu fluminis, nec ulla tempestate concutitur. 
A. Rhetoricaris, et dum mihi objicis philosophiam, ad Oratorum castra transcendis. 
Verum audi quid idem dicat Orator tuus: « Desine communibus locis: domi 
nobis ista nascuntur. »[29]. C. Nulla hic eloquentia est, nullus Oratorum 
tumor, quorum definitio est, dicere ad persuadendum accommodate, sed puram
______________________________________________________________________
puro sermone quaerimus veritatem: Aut Dominum non impossibilia praecepisse; 
ut sint in culpa qui possibilia non fecerint: aut si non possunt fieri, 
non eos qui impossibilia non faciunt; sed eum qui impossibilia praecepit, 
quod nefas dictu sit, convinci injustitiae. A. Video te contra mores tuos 
vehementer esse commotum, et propterea argumentari desinam. Sed parumper 
te interrogabo, quid de illo Apostoli loco sentias, quem scribit ad Philippenses: 
Non quia jam accepi, aut jam perfectus sim. Persequor autem si comprehendam: 
in quo apprehensus sum a Christo. Fratres, ego me necdum arbitror comprehendisse. 
Unum autem, posteriorum obliviscens, ad ea quae priora sunt me extendens, 
juxta propositum sequor, ad bravium supernae vocationis Dei in Christo 
Jesu.
Quotquot ergo perfecti, hoc sapiamus; et si quid aliter sapitis, hoc ergo 
quoque Deus vobis revelabit[30], 708 et caetera, quae te scire non dubito 
et nos brevitatis studio praeterimus. Dicit se necdum comprehendisse, et 
nequaquam esse perfectum, sed instar sagittarii ad propositum et ad signum 
jacula dirigere, quem [ Al. quod] significantius Graeci σκόπον nominant, 
ne sagitta ad partem declinans alteram, imperitum ostendat sagittarium. 
Et asserit praeteritorum se semper oblivisci, et ad priora semper extendi: 
per quae docet praeterita negligenda, et futura cupienda; ut quod hodie 
perfectum putavit, dum ad meliora et priora extenditur, cras imperfectum 
fuisse convincat. Atque ita per singulos gradus, dum numquam in statione, 
sed
______________________________________________________________________
semper in cursu est, imperfectum doceat, quod homines putabamus esse perfectum: 
solamque perfectionem et veram justitiam, Dei tantum virtutibus coaptandam. 
Secundum propositum, inquit, persequor ad bravium supernae vocationis Dei 
in Christo Jesu. O apostole Paule, ignosce mihi quasi homunculo mea vitia 
confitenti, si audacter interrogem. Dicis te necdum accepisse, et necdum 
comprehendisse, et necdum esse perfectum, et praeteritorum semper oblivisci, 
et ad priora te extendi; si quo modo possis occurrere in resurrectione 
mortubrum, et consequi bravium supernae vocationis. Et quomodo statim infers: 
Quotquot ergo perfecti [Al. add. sumus], hoc sapimus, sive sapiamus? diversa 
enim sunt exemplaria: et quid sapimus, sive sapiamus, nos esse
perfectos? comprehendisse quod non comprehendimus,
accepisse quod non accepimus, esse perfectos qui nondum perfecti sumus? 
Quid ergo sapimus, immo quid sapere debemus qui perfecti non sumus? Imperfectos 
nos esse confiteri, et necdum comprehendisse, necdum accepisse. HAEC EST 
hominis vera sapientia, imperfectum esse se nosse: atque, ut ita loquar, 
cunctorum in carne justorum imperfecta perfectio est. Unde et in Proverbiis 
legimus: Ad intelligendam justitiam veram[31]. Nisi enim esset et falsa 
justitia, numquam Dei vera justitia diceretur. Et in eodem Apostoli loco 
sequitur: Et si quid aliter sentitis et hoc vobis Deus revelabit[32]. Rem 
novam audio. Qui paulo ante dixerat, Non quia jam accepi, aut jam perfectus 
sum, 709 et vas electionis, qui pro confidentia
______________________________________________________________________
habitantis in se Christi audebat loqui: An experimentum quaeritis ejus, 
qui in me loquitur Christus[33]? et tamen simpliciter fatebatur se non 
esse perfectum: nunc quod sibi proprie denegabat, mittit in turbam, jungitque 
se cum caeteris, et ait: Quotquot ergo perfecti, hoc sapiamus. Sed qua 
ratione hoc dixerit, exponit in sequentibus. Hoc, inquit, sapiamus, qui 
volumus secundum humanae fragilitatis modulum esse perfecti, necdum nos 
accepisse, necdum comprehendisse, necdum esse perfectos. Et quia necdum 
perfecti sumus, et forsitan aliter sapimus, quam poscit vera et perfecta 
perfectio: si quid aliter sapimus, et aliter intelligimus, quam Dei habet 
scientia; et hoc nobis Deus revelabit, ut precemur cum David, atque dicamus: 
Revela
______________________________________________________________________
oculos meos, et considerabo mirabilia de Lege tua[34].
          15.
          Duplex perfectio, et justitia. --Ex quo perspicuum est, duas 
in Scripturis sanctis esse perfectiones; duasque justitias, et duos timores. 
Primam perfectionem et comparabilem veritatem perfectamque justitiam, et 
timorem, qui est initium sapientiae, Dei virtutibus coaptandam; secundam 
autem, quae non solum hominibus, sed et omni creaturae competit, et fragilitati 
nostrae, juxta illud quod in Psalmis dicitur: Non justificabitur in conspectu 
tuo omnis vivens[35]: eam justitiam, quae non comparatione, sed Dei scientia, 
dicitur esse perfecta. Job quoque et Zacharias et Elisabeth justi dicti 
sunt, secundum eam justitiam, quae possit in injustitiam
______________________________________________________________________
aliquando mutari, et non secundum illam,
quae numquam mutari potest, de qua dicitur: Ego Deus, et non mutor[36]Et 
hoc est quod Apostolus alio loco scribit: Etenim non est glorificatum, 
quod glorificatum est propter excellentem gloriam[37], quod videlicet Legis 
justitia ad comparationem Evangelicae gratiae, non videatur esse justitia. 
Si enim, ait, quod destruitur gloriosum est, multo magis quod 710 permanet, 
erit in gloria[38]. Et iterum: Ex parte scimus, et ex parte prophetamus. 
Cum autem venerit quod perfectum est, destruentur illa quae ex parte sunt[39]. 
Et, Videmus nunc per speculum et in aenigmate, tunc autem facie ad faciem. 
Nunc cognosco ex parte, tunc cognoscam sicut et cognitus sum[40]. Et in 
Psalmis: Mirabilis facta est scientia tua ex me, confortata est, et
______________________________________________________________________
non potero ad eam[41]. Et iterum: Existimabam cognoscere hoc; labor est 
in conspectu meo, donec introeam in sanctuarium Dei, et intelligam in novissimis 
eorum[42]. Et in eodem loco: Ut jumentum factus sum apud te, et ego semper 
tecum[43]. Et Jeremias: Stultus factus est omnis homo a scientia[44]. Et 
idem Paulus apostolus: Fatuum, inquit, Dei sapientius est hominibus[45]. 
Et multa alia, quae studio brevitatis omitto.
          16.
          Justus hominum comparatione, non Dei dicitur.--C. Argute quidem, 
mi Attice, memoriterque dixisti. Sed labor tuus et multiplex testimoniorum 
replicatio, meae parti proficit. Neque enim ego hominem Deo comparo, sed 
aliis hominibus, quorum collatione,
______________________________________________________________________
qui studium dederit, potest esse perfectus. Ac per hoc quando dicitur, 
homo potest esse sine peccato si voluerit, juxta mensuram hominis, non 
juxta Dei dicitur majestatem, cujus comparatione nulla creatura potest 
esse perfecta. A. O Critobule, haec memorans mecum facis. Et ego enim hoc 
sentio, nullam creaturam secundum veram consummatamque justitiam, posse 
esse perfectam. Caeterum alium differre ab alio, et diversas esse in hominibus 
justitias, nulli dubium est: et vel majorem esse alium vel minorem, et 
tamen secundum statum et mensuram suam posse justos nominari, qui aliorum 
comparatione justi non sunt. Verbi gratia, Paulus apostolus, vas electionis, 
qui plus omnibus Apostolis laboravit, utique justus erat scribens ad Timotheum: 
Certamen bonum
certavi, cursum consummavi, fidem servavi; de caetero reposita est mihi 
corona justitiae, quam reddet mihi Dominus 711 in illa die justus judex: 
non solum autem mihi, sed et omnibus qui diligunt adventum ejus[46]. Justus 
erat et Timotheus discipulus ejus et imitator, quem docet quid agere debeat, 
et quem
______________________________________________________________________
modum tenere virtutum. Putamusne unam et eamdem in utroque fuisse justitiam, 
et non plus habere meritorum eum, qui plus omnibus laboravit? Multae mansiones 
sunt apud Patrem[47], quia et merita diversa. Stella a stella differt in 
claritate[48], et in uno Ecclesiae corpore membra diversa sunt. Habet sol 
fulgorem suum, luna quoque noctis tenebras temperat: et quinque sidera 
alia, quae vocantur errantia, diversis et cursibus et luminibus coelum 
peragrant. Innumerabiles sunt aliae stellae, quas micare in firmamento 
cernimus. In singulis diversa sunt lumina, et tamen in suo unaquaeque perfecta 
est, ita dumtaxat, ut comparatione majoris, perfectione careat. In corpore 
quoque, cujus membra diversa sunt, aliud oculus, aliud manus,
______________________________________________________________________
aliud pes, agunt. Unde et Apostolus dicit: Non potest oculus dicere manui, 
non es mihi necessaria; aut iterum caput pedibus, non desidero operam vestram. 
Numquid omnes Apostoli? numquid omnes prophetae? numquid omnes magistri? 
numquid omnes cunctas habent virtutes? numquid omnes donationes habent 
sanitatum? numquid omnes linguis loquuntur? numquid omnes interpretantur? 
Aemulamini dona majora. Omnia autem haec operatur unus atque idem Spiritus, 
dividens singulis, unicuique prout vult[49]. In quo diligenter attende, 
quod non dixerit, secundum quod unumquodque membrum cupit, sed secundum 
quod ipse vult Spiritus. Neque enim dicere potest vas figulo suo, quare 
ita vel ita me fecisti? An non habet figulus potestatem de eodem luto,
______________________________________________________________________
aliud vas facere in honorem, aliud in contumeliam[50]? Unde consequenter 
adjecit, aemulamini dona majora: ut in fide et industria plus caeteris 
charismatibus habere mereamur, melioresque simus his, qui comparatione 
nostri in secundo vel tertio gradu positi sunt. In magna domo vasa diversa 
sunt, alia aurea, alia argentea, aenea, ferrea, ligneaque. Et tamen secundum 
modulum suum, cum aeneum vas perfectum sit, comparatione argentei 712 vasis 
imperfectum dicitur, rursumque argenteum aurei collatione deterius est. 
Atque hoc modo, dum sibi invicem comparantur, imperfecta et perfecta sunt 
omnia. In agro terrae bonae, et ex una semente tricenarius et sexagenarius 
et centenarius fructus exoritur: ipsis numeris indicatur impar esse quod
______________________________________________________________________
nascitur, et tamen in suo genere perfecta sunt singula. Elisabeth et Zacharias, 
quo testimonio, quasi impenetrabili uteris clypeo, nos docere possunt, 
quanto inferiores sunt beatae Mariae matris Domini sanctitate, quae conscientia 
in se habitantis Dei libere proclamat: Ecce enim ex hoc beatam me dicent
omnes generationes. Quia fecit mihi magna qui potens est, et sanctum nomen 
ejus. Et misericordia ejus a progenie in progenies timentibus eum. Fecit 
potentiam in brachio suo[51]. In quo animadverte, quod beatam se esse dicat, 
non proprio merito atque virtute, sed Dei in se habitantis clementia. Ipse 
quoque Joannes; quo major non fuit inter natos mulierum, parentibus suis 
melior est. Non enim solum hominibus, sed et Angelis testimonio Domini 
comparatur. Et tamen qui cunctis hominibus erat major in terra, minimo 
in regno coelorum minor fuisse perhibetur.
          17.
          Id etiam in collatione peccatorum intelligi. --Quid mirum in 
collatione Sanctorum, alios esse meliores, et alios inferiores, cum e contrario 
in collatione
______________________________________________________________________
peccatorum hoc intelligi possit? Ad Jerusalem dicitur, quae multis peccatorum 
erat confossa vulneribus. Justificata est Sodoma ex te[52]: non quod Sodoma 
per se justa sit, quae in aeternos collapsa cineres[53], audit per Ezechielem: 
Sodoma restituetur in antiquum[54]: sed quod comparatione sceleratioris 
Jerusalem haec justa videatur. Illa enim Dei Filium trucidavit, haec propter 
abundantiam panis, et per luxuriae magnitudinem excessit modum libidinis. 
Publicanus in Evangelio[55], qui percutiebat pectus, quasi thesaurum cogitationum 
pessimarum, et conscientia delictorum, oculos non audebat attollere, superbientis 
Pharisaei collatione fit justior. Et Thamar sub specie meretricis fallit 
Judam, et ipsius sententia
______________________________________________________________________
qui deceptus est, meretur audire: Justificata est Thamar magis quam ego[56]. 
713 Ex quibus omnibus approbatur, non solum ad comparationem divinae Majestatis 
homines nequaquam esse perfectos, sed ne Angelorum quidem et caeterorum 
hominum, qui virtutum culmina conscenderunt; cum et tu qui melior es alterius 
collatione, quem imperfectum esse monstraveris, rursum ab alio te praeeunte 
vincaris: ac per hoc non habeas veram perfectionem, quae si perfecta sit, 
nulla re indiget.
          18.
          Quomodo perfecti jubeamur esse.--C. Et quomodo, Attice, ad perfectionem 
divinus sermo nos provocat? A. Hac ratione qua dixi, ut secundum vires 
nostras unusquisque quantum valuerit extendatur, si quo modo possit pervenire, 
et comprehendere
______________________________________________________________________
bravium supernae vocationis. Denique omnipotens Deus, cui docet Apostolus 
juxta dispensationem carnis assumptae subjiciendum Filium, ut sit Deus 
omnia in omnibus[57], perspicue demonstrat, nequaquam sibi cuncta esse 
subjecta. Unde et
______________________________________________________________________
Propheta subjectionem sui in finem praesumit dicens: Nonne Deo soli subjecta 
erit anima mea? ab ipso enim est salutare meum[58]. Et quia in corpore 
Ecclesiae caput Christus est, quibusdam adhuc repugnantibus membris, videtur 
corpus quoque capiti non esse subjectum. Namque si patitur unum membrum, 
compatiuntur omnia, et totum corpus dolore unius membri cruciatur. Quod 
dico ita manifestius fiet. Quamdiu habemus thesaurum istum in vasis fictilibus, 
et fragili carne circumdamur, immo mortali et corruptibili, beatos esse 
nos credimus, si in singulis virtutibus, partibusque virtutum Deo subjecti 
simus [ Al. sumus]. Cum autem mortale hoc indutum fuerit immortalitate, 
et corruptivum hoc incorruptione vestitum, et absorpta mors
______________________________________________________________________
fuerit in Christi victoria, tunc Deus erit omnia in omnibus: ut non sit 
tantum in Salomone sapientia, in David animi mansuetudo, in Elia et Phinees 
zelus, in Abraham fides; in Petro, cui dictum est: Simon Joannis, amas 
me[59], perfecta dilectio; in electionis vase studium praedicandi, et in 
714 caeteris vel bina vel trina; sed totus in cunctis sit, et in omni virtutum 
choro Sanctorum, numerus glorietur, et sit Deus omnia in omnibus.
          19.
          Quamdiu vivimus cunctas virtutes habere non possumus.--C. Nullus 
ergo Sanctorum, quamdiu in isto corpusculo est, cunctas potest habere virtutes? 
A. Nullus, quia nunc ex parte prophetamus, et ex parte cognoscimus. Nec 
enim possunt omnia esse in omnibus hominibus: quia non est immortalis filius
______________________________________________________________________
hominis. C. Et quomodo legimus: Qui unam habuerit, omnes videtur habere 
virtutes? A. Participatione, non proprietate. Necesse est enim, ut singuli 
excellant in quibusdam; et tamen hoc quod legisse te dicis, ubi scriptum 
sit nescio. C. Ignoras hanc Philosophorum esse sententiam? A. Sed non Apostolorum. 
Neque enim mihi curae est quid Aristoteles, sed quid Paulus doceat. C. 
Obsecro te, nonne Jacob apostolus scribit[60], qui in uno offenderit, eum 
esse omnium reum? A. Ipse locus se interpretatur. Non enim dixit unde coeperat 
disputatio, qui divitem pauperi in honore praetulerit, reus est adulterii 
vel homicidii. In hoc enim delirant Stoici, paria contendentes esse peccata. 
Sed ita: Qui dixit, non moechaberis, dixit et, non occides;
______________________________________________________________________
quod etsi non occidis, moecharis autem, factus es transgressor legis[61]. 
Levia cum levibus, et gravia cum gravibus comparantur. Nec ferula dignum 
vitium, gladio vindicandum est; nec gladio dignum scelus, ferula coercendum. 
C. Esto, ut nullus Sanctorum
______________________________________________________________________
omnes virtutes habeat; hoc certe dabis, in eo quod potest facere, si fecerit, 
esse perfectum. A. Non tenes quid supra dixerim? C. Quidnam illud est? 
A. Perfectum esse in eo quod fecit, et imperfectum in eo, quod facere non 
potuit. C. Sed sicut perfectus est in eo quod fecit, quia facere voluit, 
ita et in eo, per quod imperfectus est, quia non fecit, perfectum esse 
potuisse, si facere voluisset. A. Quis enim non vult facere quod perfectum 
est? Aut quis non cunctis cupiat florere virtutibus? Si totum requiris 
ab omnibus, 715 tollis rerum diversitatem, et gratiarum distantiam, et 
Creatoris artificis varietatem, cujus sacro Propheta sonat carmine: Omnia 
in sapientia fecisti[62]. Indignetur lucifer, quare fulgorem lunae non 
habeat. Luna super
______________________________________________________________________
suis defectibus et labore causetur, cur annum solis circulum singulis mensibus 
expleat. Sol queratur, quid offenderit ut lunae cursu tardior sit. Clamemus 
et nos homunculi, quid causae exstiterit, ut homines et non Angeli facti 
simus: quamquam magister vester, ὁ ἀρχαῖος, de cujus haec fonte procedunt, 
omnes rationales creaturas aequo asserat jure conditas, ut instar quadrigarum 
et curruum de carceribus exeuntes, in medio spatio vel corruant, vel praetervolent, 
et ad optata perveniant. Elephanti tantae molis, et gryphes in sua gravitate 
causentur, cur quaternis pedibus incedant, cum muscae, culicesque, et caetera 
hujuscemodi animantia sub pennulis senos pedes habeant, et aliqui vermiculi 
sint, qui tantis pedibus scateant, ut, innumerabiles
simul motus, nulla acies comprehendat. Dicat haec Marcion et omnes haeretici, 
qui Creatoris operibus illudunt. Vestrum decretum hucusque perveniet, ut 
dum singula calumniantur, manum injiciant Deo, cur solus Deus sit, cur 
inviderit creaturis, ut non omnes eadem polleant majestate. Quod licet 
non dicatis (neque enim tam insani estis, ut aperte repugnetis Deo), tamen 
aliis verbis loquimini, rem Dei, homini copulantes, ut sit absque peccato, 
quod et Deus est. Unde Apostolus super diversis intonans gratiis loquitur: 
Divisiones donationum sunt, idem autem Spiritus; et divisiones ministeriorum 
sunt, sed idem Dominus: et divisiones operationum sunt; unus autem Deus, 
qui operatur omnia in omnibus[63].
______________________________________________________________________
          20.
          Quantum homo a Deo differat.--C. Nimius es in una atque eadem 
quaestione, ut persuadere coneris hominem universa simul habere 716 non 
posse, quasi aut inviderit aut non potuerit Deus praestare imagini et similitudini 
suae, ut in omnibus respondeat suo Creatori. A. Egone nimius, an tu? qui 
soluta proponis; et non intelligis aliud esse similitudinem, aliud aequalitatem: 
illud picturam, hoc esse veritatem. Verus equus camporum spatia transvolat, 
pictus parieti haeret in curru. Ariani Dei Filio non concedunt, quod tu 
omni homini tribuis. Alii non audent perfectum in Christo hominem confiteri, 
ne suscipere in eo hominis peccata cogantur: quasi potentior sit creatio 
Creatore; et idipsum filius tantum hominis, quod Dei Filius. Aut igitur 
propone
alia, quibus respondeam; aut desine superbire, et da gloriam Deo. C. Immemor 
es responsionis tuae; et dum argumenta argumentis connectis, ac per Scripturarum 
latissimos campos, infrenis equi libertate baccharis, super fortissima 
quaestione, cui pollicitus es te in consequentibus responsurum, omnino 
tacuisti, oblivionem simulans, ut necessitatem responsionis evaderes. Sed 
ego stultus ad horam tribui, quod petebas, existimans oblaturum sponte 
quod acceperas, et non admonitum reddere quod debebas. A. Nisi fallor, 
de possibilibus mandatis dilata est responsio. Pone igitur ut volueris.
          21.
          Quomodo possibilia mandata Dei sint.--C. Aut possibilia Deus 
mandata dedit, aut impossibilia. Si possibilia, in nostra potestate est 
ea facere, si velimus.
Si impossibilia, nec in hoc rei sumus, si non facimus, quod implere non 
possumus. Ac per hoc sive possibilia dedit Deus mandata, sive impossibilia, 
potest homo sine peccato esse, si velit. A. Quaeso ut patienter audias; 
non enim de adversario victoriam, sed contra mendacium quaerimus veritatem. 
Deus possibiles dedit humano generi omnes artes, quippe quas plurimi didicerunt 
( Plato in Symposio ): ut taceam de his, quas Graeci βαναύσους vocant, 
nos ad opera 717 manuum pertinere possumus dicere: verbi gratia, grammaticam, 
rhetoricam, philosophiae tria genera, physicam, ethicam, logicam, geometriam 
quoque, et astronomiam, astrologiam, arithmeticam, musicam, quae et ipsae 
partes philosophiae sunt: medicinam etiam,
quae in tria dividitur, δόγμα, μέθοδον, ἐμπειρίαν: juris quoque et legum 
scientiam. Quis nostrum, quamvis sit ingeniosus, poterit omnia comprehendere, 
cum eloquentissimus Orator ( Cicero ) de rhetorica, et juris scientia disputans, 
dixerit: « Pauci unum possunt, utrumque nemo. » Vides ergo, quod Deus possibile 
jusserit, et tamen id, quod possibile est, per naturam nullum posse [ Al. 
potuisse] complere. Dedit itaque praecepta diversa, virtutesque varias, 
quas omnes simul habere non possumus. Atque ita fit, ut quod in alio aut 
primum, aut totum est, in alio ex parte versetur: et tamen non sit in crimine, 
qui non habet omnia, nec condemnetur ex eo, quod non habet; sed justificetur 
ex eo, quod possidet. Definit Apostolus, qualis episcopus esse
debeat, scribens ad Timotheum: Oportet episcopum esse irreprehensibilem, 
unius uxoris virum, sobrium, pudicum, ornatum, hospitalem, docilem, non 
vinolentum, non percussorem; sed mansuetum, non litigiosum, sine avaritia, 
domum suam bene regentem, filios habentem subditos cum omni pudicitia[64]. 
Et iterum: Non neophytum, ne inflatus in judicium incidat diaboli. Oportet 
autem eum etiam testimonium deforis habere bonum, ne in opprobrium incidat, 
et laqueum diaboli[65]. Tito quoque scribens discipulo, quales episcopos 
debeat ordinare, brevi sermone demonstrat: Ideo reliqui te Cretae, ut quae 
reliqua sunt, corrigas, et constituas per civitates presbyteros, sicut 
ego praecepi tibi. Si quis est sine crimine, unius uxoris vir, filios habens
______________________________________________________________________
fideles, nec in accusatione luxuriae, aut non subjectos. Oportet autem 
episcopum esse sine crimine, sive sine accusatione (hoc enim magis ἀνέγκλητος 
sonat), sicut dispensatorem Dei non protervum, non iracundum, non vinolentum, 
non percussorem, non turpis lucri appetitorem; sed 718 hospitalem, benignum, 
pudicum, justum, sanctum, continentem, obtinentem doctrinae fidelem sermonem, 
ut possit exhortari in doctrina sana, et contradicentes coarguere[66]. 
Ut diversarum personarum varia praecepta nunc sileam, circa mandata episcopi 
me tenebo.
          22.
          Ab exemplo virtutum, quas habere jubentur episcopi. --Vult certe 
Deus tales esse episcopos, sive presbyteros, quales vas electionis docet. 
Primum
______________________________________________________________________
quod dixit, irreprehensibilis, aut nullus, aut rarus est. Quis est enim, 
qui non quasi in pulchro corpore aut naevum, aut verrucam habeat? Si enim 
ipse Apostolus dicit de Petro, quod non recto pede incesserit in Evangelii 
veritate, et intantum reprehensibilis fuerit, ut et Barnabas adductus sit 
in eamdem simulationem[67]: quis indignabitur id sibi denegari, quod princeps 
Apostolorum non habuit? Deinde, unius uxoris virum, sobrium, pudicum, ornatum, 
hospitalem, ut reperias: illud certe, quod sequitur διδακτικὸν, qui possit 
docere: non ut interpretatur Latina simplicitas, docilem, cum caeteris 
virtutibus difficulter invenies. Vinolentum quoque et percussorem, et turpis 
lucri cupidum, repudiat Apostolus: et pro his cupit mansuetum, absque jurgio,
______________________________________________________________________
sine avaritia, et ut domum suam optime regat, quodque difficillimum est; 
ut filios habeat subjectos, cum omni pudicitia, vel filios carnis, vel 
filios fidei. Cum omni, inquit, pudicitia. Non ei sufficit propriam habere 
pudicitiam, nisi ea filiorum et comitum ac ministrorum pudore decoretur, 
dicente David: Ambulans in via immaculata, hic mihi ministrabit[68]. Consideremus 
quoque ἐπίτασιν [Al. σύντασιν ] pudicitiae, filios habentem subditos in 
omni pudicitia; ut non solum opere, sed sermone quoque et nutibus se abstineant 
ab impudicitiis: ne forte illud incidat Heli, qui certe increpavit filios 
suos dicens: Nolite, filii mei, nolite: non bonam famam audio ego de vobis[69]. 
Corripuit, et punitus est, quia non corripere debuit, sed abjicere.
______________________________________________________________________
Quid faciet, qui gaudet ad vitia, qui emendare non audet? qui conscientiam 
suam metuit; et quod cunctus populus clamitat, nescire se simulat? Quodque 
719 sequitur, ἀνέγκλητον: ut etiam a nullo accusetur: ut bonam opinionem 
ab his qui foris sunt habeat: ut etiam maledictis adversariorum careat; 
et quibus doctrina displicet, placeat conversatio: puto quod non facile 
sit reperire, maximeque illud, ut potens sit adversariis resistere, et 
perversas opprimere et superare doctrinas. Vult ut non neophytus episcopus 
ordinetur, quod videmus nostris temporibus pro summa eligi justitia. Si 
baptismum statim justum faceret, et omni plenum justitia, nequaquam utique 
Apostolus neophytum refutaret;
sed baptismus vetera peccata conscindit, novas virtutes non tribuit, dimittit 
e carcere, et dimisso, si laboraverit, praemia pollicetur. Aut nullus, 
inquam, aut rarus est, qui omnia habeat, quae habere debet episcopus. Et 
tamen si unum vel duo de catalogo virtutum episcopo cuiquam defuerint, 
non tamen [ Al. statim] justi carebit vocabulo: nec ex eo damnabitur, quod 
non habet, sed ex eo coronabitur, quod possidet. Omnia enim habere, et 
nullo indigere, virtutis ejus est qui peccatum non fecit, nec dolus inventus 
est in ore ejus; qui cum malediceretur, non remaledixit[70]: qui confidenter 
virtutum conscientia loquebatur: Ecce venit princeps mundi hujus, et in 
me invenit nihil[71]. Qui cum esset in forma Dei, nequaquam rapinam
______________________________________________________________________
arbitratus est aequalem se esse Deo, sed se exinanivit, formam servi accipiens, 
et factus est obediens usque ad mortem, mortem autem crucis. Propterea 
donavit ei Deus nomen, quod est supra omne nomen, ut in nomine Jesu flectant 
genu coelestia, terrestria, et inferna[72]. Si ergo in una episcopi persona 
pauca praecepta aut nequaquam, aut difficulter invenies; quid facies de 
omni homine, qui cuncta debet implere mandata?
          23.
          Etiam in corporalibus non omnia omnes habere. --Ex corporalibus 
consideremus spiritualia. Alius velox est pedibus, sed non fortis manu. 
Ille tardus incessu, sed stabilis in praelio est. Hic pulchram habet faciem, 
sed raucae vocis est. Alius tetram, sed dulci modulatione cantat. Illum 
ingeniosum, sed
______________________________________________________________________
obliviosum: hunc memorem, sed tardi videmus ingenii. In ipsis controversiis, 
in quibus quondam pueri lusimus, non omnes similiter vel in prooemiis, 
720 vel in narrationibus, vel in excessibus, vel in argumentis, aut exemplorum 
copia, et epilogorum dulcedine se agunt: sed eloquentiae suae alia atque 
alia in parte dissimiles sunt. De viris magis ecclesiasticis loquar. Multi 
super Evangelia bene disserunt, sed in explanatione Apostoli impares sui 
sunt. Alii cum in Instrumento novo optime senserint, in Psalmis et veteri 
Testamento muti sunt. Hoc totum dico, quod non omnia possumus omnes[73]: 
rarusque aut nullus est divitum, qui in omni substantia sua paria universa 
possideat. Possibilia praecepit Deus, et ego fateor. Sed haec possibilia
______________________________________________________________________
cuncta singuli habere non possumus: non imbecillitate naturae, ne calumniam 
facias Deo; sed animi lassitudine, qui cunctas simul et semper non potest 
habere virtutes. Quod et si in eo arguis Creatorem, quare te talem condiderit, 
qui deficias atque lassescas; dicam iterum, major erit reprehensio, si 
eum volueris accusare, quare te Deum non fecerit. Sed
dices, Si non possum, ergo peccatum non habeo. Habes peccatum quare non 
feceris, quod alius potuit facere. Rursumque ille, cujus tu comparatione 
deterior es, vel tui in alia virtute, vel alterius erit collatione peccator: 
atque ita fit, ut quemcumque primum putaveris, minor sit eo, qui se in 
alia parte major est.
          24.
          Deus potest servare hominem sine peccato.--C. Si non potest homo 
esse sine peccato, quomodo Judas scribit Apostolus: Ei autem qui potens 
est vos conservare sine peccato, et constituere ante conspectum gloriae 
suae immaculatos[74]? Quo testimonio comprobatur posse hominem esse sine 
peccato, et maculam non habere. A. Non intelligis, quae proposueris. Neque 
enim homo potest esse sine peccato, quod tua habet sententia; sed potest, 
si voluerit
______________________________________________________________________
Deus, hominem servare sine peccato, et immaculatum sua misericordia custodire. 
Hoc et ego dico, quod Deo cuncta possibilia sunt. Homini autem non quidquid 
voluerit possibile est; et maxime id esse, quod nullam legeris habere creaturam. 
C. Non dico hominem esse sine peccato, quod tibi forsitan possibile videtur; 
sed posse esse si velit. Aliud est enim esse, aliud posse. Esse, quaerit 
exemplum; posse, ostendit imperii 721 veritatem. A. Nugaris, nec meministi 
illius proverbii: « Actum ne agas; et in eodem coeno volutaris, immo laterem 
lavas. » Pro quo nihil aliud audies, nisi hoc, quod omnibus patet: rem 
te velle firmare, quae nec est, nec fuit, et forsitan nec futura est. Atque 
ut ipso verbo utar, et stultitiam ἀσυστάτου [ Mss. asystatae] ( non consistentis 
)
argumentationis ostendam, esse posse, te aio dicere, quod esse non possit. 
Hoc enim, quod proposuisti, posse hominem sine peccato esse si velit, aut 
verum est, aut falsum est. Si verum est, ostende quis fuerit: si falsum; 
quidquid falsum est, numquam fieri potest. Verum haec quasi explosa taceantur, 
et in scriniolis vestris tantum mussitent, publicam faciem formidantia.
          25.
          Librum Pelagii confutat. --Transeamus ad alia, in quibus perpetua 
oratione utendum est, ita dumtaxat, ut habeas potestatem refellendi et 
quaerendi si quid volueris. C. Audiam patienter, non enim dicam libenter; 
et magis mirabor ingenium, cujus stupeo falsitatem. A. Utrum falsa sint 
an vera quae dicturus sum, cum audieris tunc probabis. C. Loquere
ut vis, mihi decretum est si respondere non potuero, magis silere, quam 
mendacio acquiescere. A. Quid interest utrum te tacentem, an loquentem 
superem, et juxta Protei fabulam vigilantem capiam, an dormientem? C. Cum 
dixeris quae volueris, audies quae nequaquam velis. Veritas enim laborare 
potest, vinci non potest. A. Libet sententias tuas parumper
discutere, ut intelligant sectatores tui, quam divinum in te mirentur ingenium. 
Dicis, Sine peccato esse non posse, nisi qui scientiam legis habuerit, 
per quod magnam partem Christianorum excludis a justitia, et qui praedicator 
es impeccantiae, omnes prope peccatores esse pronuntias. Quotus enim quisque 
Christianorum habet legis scientiam, quam in multis Doctoribus Ecclesiae; 
aut raro, aut difficulter invenias? Verum tu tantae es liberalitatis, 722 
ut favorem tibi apud Amazonas tuas concilies, ut in alio loco scripseris, 
Scientiam legis etiam feminas habere debere: cum Apostolus doceat esse 
tacendum mulieribus in Ecclesia; et si quid ignorant, domi viros suos debere 
consulere[75]. Nec sufficit tibi dedisse agmini tuo scientiam Scripturarum, 
nisi
______________________________________________________________________
earum voce et canticis delecteris. Jungis enim et ponis in titulo, Quod 
et feminae Deo psallere debeant. Quis enim ignorat psallendum esse feminis 
in cubiculis suis, et absque virorum frequentia et congregatione turbarum? 
Verum tu donas quod non licet; ut quod verecunde facere debeant, et absque 
ullo arbitro, magistri auctoritate proclament.
          26.
          Item librum Pelagii confutat. -- Addis praeterea[76], Servum 
Dei nihil amarum de ore suo, sed semper quod dulce est et suave debere 
proferre; et quasi alius sit servus Dei, alius doctor et sacerdos Ecclesiae, 
prioris oblitus sententiae, ponis in alio titulo[77], sacerdotem sive doctorem 
omnium actus speculari debere, et fiducialiter corripere peccantes ne, 
pro iisdem rationem reddat
______________________________________________________________________
[Al. reddas], et eorum sanguis de suis manibus requiratur. Nec semel dixisse 
contentus, idipsum replicas, et inculcas[78]sacerdotem sive doctorem nemini 
adulari debere, sed audenter omnes corripere, ne et se et eos qui eum audiunt, 
perdat. Tantane est in uno opere dissonantia, ut quid prius dixeris nescias? 
Si enim servus Dei nihil amarum de suo debet ore proferre, sed semper quod 
dulce et suave est: aut sacerdos et doctor servi Dei non erunt, qui fiducialiter 
debent corripere peccantes, et nulli adulari, sed audacter omnes increpare; 
aut si sacerdos et doctor, non solum servi Dei, sed inter servos ejus principalem 
tenent locum, frustra servis Dei blanditias et dulcedines reservasti, cum 
hoc proprie haereticorum sit, et eorum qui decipere cupiunt audientes,
______________________________________________________________________
dicente Apostolo: Hujusmodi enim Christo Domino nostro non serviunt, sed 
suo ventri. Et per dulces sermones et benedictiones 723 seducunt corda 
innocentium[79]. Semper insidiosa, callida, blanda est adulatio. Pulchreque 
adulator apud philosophos definitur blandus inimicus. Veritas amara est, 
rugosae frontis ac tristis, offenditque correptos. Unde et Apostolus loquitur: 
Inimicus vobis factus sum, veritatem dicens vobis[80]? Et Comicus:
          Obsequium amicos, veritas odium parit.
          Quapropter et Pascha cum amaritudinibus comedimus, et vas electionis 
docet Pascha celebrandum in veritate et sinceritate[81]; veritas in nobis 
sit sinceritas, et amaritudo illico consequetur.
______________________________________________________________________
          27.
          Omnia Dei voluntate regi. --Illud vero quod in alio ponis loco[82], 
Omnes voluntate propria regi, quis Christianorum potest audire? Si enim 
non unus, nec pauci, nec multi, sed omnes reguntur propria voluntate, ubi 
erit auxilium Dei? Et quomodo illud exponis? A Domino gressus hominis diriguntur[83]; 
et, Non est in homine via ejus[84]; et, Nemo potest quidquam accipere, 
nisi datum fuerit ei desuper. Et in alio loco, Quid enim habes quod non 
accepisti? Et si accepisti, quid gloriaris, quasi non acceperis[85]? dicente 
Domino Salvatore: Non descendi de coelo, ut faciam voluntatem meam, sed 
voluntatem ejus qui me misit Patris[86]. Et in alio loco: Pater, si fieri 
potest, transeat a me calix iste.
______________________________________________________________________
Verumtamen non quod ego volo, sed sicut tu[87]. Et in Oratione Dominica: 
Fiat voluntas tua, sicut in coelo et in terra[88]. Qua sententiae temeritate 
aufers Dei omne praesidium? Et quod in alio loco frustra conaris adjungere, 
Non absque Dei gratia, quomodo sentiri velis, ex hoc loco intelligitur, 
dum gratiam ejus non ad singula refers opera, sed ad conditionis ac legis 
et liberi arbitrii potestatem.
          28.
          Impiorum et iniquorum diversitas. --Illud vero quod in sequenti 
ponis capitulo[89]: In die judicii iniquis et peccatoribus non parcendum, 
sed aeternis eos ignibus exurendos, ferre quis potest, et interdicere te 
misericordiam Dei, et ante diem judicii de sententia judicis 724 judicare, 
ut si voluerit
______________________________________________________________________
iniquis et peccatoribus parcere, te praescribente, non possit? Dicis enim: 
« Scriptum est in centesimo tertio psalmo: Deficiant peccatores a terra 
et iniqui, ita ut non sint. Et in Isaia: Comburentur iniqui et peccatores 
simul, et qui relinquunt Deum, consummabuntur. » Et non intelligis comminationem 
Dei interdum sonare clementiam? Non enim dicit eos aeternis ignibus exurendos, 
sed a terra deficere, et iniquos esse cessare. Aliud enim est ipsos a peccato 
et iniquitate desistere, et aliud ipsos perire in perpetuum, et aeternis 
ignibus concremari. Denique Isaias de quo ponis testimonium, Comburentur, 
inquit, peccatores et iniqui simul: non addit, in aeternum. Et qui relinquunt 
Deum, consummabuntur. Proprie hoc de haereticis loquitur, qui rectum fidei 
tramitem relinquentes
consummabuntur, si noluerint ad Dominum reverti, quem dereliquerunt. Quae 
sententia et tibi parata est, si neglexeris ad meliora converti. Deinde 
cujus est temeritatis, iniquos et peccatores impiis jungere; qui a nobis 
sic definiuntur. Omnis impius iniquus est et peccator, nec reciprocatur, 
ut possimus dicere, omnis peccator et iniquus etiam impius est. Impietas 
enim proprie ad eos pertinet, qui notitiam Dei non habent, vel cognitam 
transgressione mutarunt. Peccatum autem et iniquitas pro qualitate vitiorum, 
post peccati et iniquitatis vulnera, recipit sanitatem. Unde scriptum est: 
Multa flagella peccatoris[90]: et non interitus sempiternus. Et per omnia 
flagella atque cruciatus emendatur Israel. Quem enim diligit Dominus corripit: 
flagellat
______________________________________________________________________
autem omnem filium quem recipit[91]. Aliud est caedere magistri et parentis 
affectu: aliud contra adversarios crudeli animo desaevire. Quam ob causam, 
et in primo Psalmo canitur: Quoniam non resurgunt
______________________________________________________________________
impii in judicio. Jam enim in perditionem sunt praejudicati. Neque peccatores 
725 in consilio justorum[92]. Aliud enim est gloriam perdere resurgendi, 
aliud perire perpetuo. Veniet, inquit, hora, in qua omnes qui in sepulcris 
sunt, audient vocem ejus, et egredientur, qui bona fecerunt, in resurrectionem 
vitae; qui autem mala egerunt, in resurrectionem judicii[93]. Unde et Apostolus 
eodem sensu, quia eodem et spiritu, loquitur ad Romanos: Quicumque enim 
sine lege peccaverunt, sine lege peribunt. Et quicumque in lege peccaverunt, 
per legem judicabuntur[94]. Sine lege impius est, qui in aeternum peribit. 
In lege peccator credens in Deum, qui per legem judicabitur, et non peribit. 
Si peccatores et iniqui aeternis ignibus exuruntur,
______________________________________________________________________
non times sententiam tuam, qui iniquum et peccatorem te esse dicis? Et 
argumentaris hominem non esse sine peccato, sed esse posse. Ergo solus 
ille salvetur, qui numquam fuit, nec est, sed futurus est, 726 aut forsitan 
nec futurus: et pereant omnes, quos retro fuisse legimus. Tu ipse qui Catoniana 
[ Al. Catoniaca] nobis inflaris superbia, et Milonis humeris intumescis, 
qua temeritate, peccator, magistri nomen assumis? Aut si justus es, et 
humilitate simulas peccatorem, mirabimur atque gaudebimus habere te solum 
et possidere cum sociis, quod nec Patriarcharum, nec Prophetarum, nec Apostolorum 
quispiam habuit. Si [ Al. Sin] autem Origenes omnes rationabiles creaturas 
dicit non esse perdendas, et diabolo tribuit poenitentiam, quid
ad nos, qui et diabolum et satellites ejus omnesque impios et praevaricatores 
dicimus perire perpetuo, et Christianos si in peccato praeventi fuerint, 
salvandos esse post poenas?
          29.
          Duo Pelagii capitula inter se discrepantia. --Jungis praeterea 
duo capitula inter se discrepantia, quae si vera sint, os aperire non poteris: 
Sapientiam et 727 intellectum Scripturarum, nisi qui didicerit, scire non 
posse. Et iterum: Scientiam legis non usurpare debere indoctum[95]. Aut 
enim magistrum, a quo didiceris, proferre cogeris, ut tibi scientiam legis 
liceat usurpare: aut si magister talis est, qui ab alio non didicerit, 
et docuerit te quod ipse ignorabat, restat ut non recte facias, qui indoctus 
usurpas scientiam Scripturarum, et magister prius quam discipulus esse 
coepisti. Nisi forte humilitate solita, magistrum tuum jactitas Dominum, 
qui docet omnem scientiam, et cum Moyse[96]in nube et caligine facie ad 
faciem audis verba Dei, et
______________________________________________________________________
inde nobis cornuta fronte procedis. Nec hoc sufficit, sed repente mutaris 
in Stoicum, et de Zenonis nobis tonas supercilio, Christianum illius debere 
esse patientiae, ut si quis sua auferre voluerit, gratanter amittat[97]. 
Nonne nobis satis est, patienter perdere quod habemus, nisi violento atque 
raptori agamus gratias, et eum cunctis benedictionibus prosequamur? Docet 
Evangelium[98]ei, qui nobiscum velit judicio contendere, et per lites ac 
jurgia auferre tunicam, etiam pallium esse concedendum: non praecipit, 
ut agamus gratias, et laeti nostra perdamus. Hoc dico, non quod aliquid
______________________________________________________________________
sceleris in hac sententia sit, sed quod ubique ὑπερβολικῶς mediocria transeas, 
et magna secteris. Unde adjungis, Gloriam vestium et ornamentorum Deo esse 
contrariam. Quae sunt, rogo, inimicitiae contra Deum, si tunicam habuero 
mundiorem, si episcopus, presbyter, et diaconus, et reliquus ordo ecclesiasticus 
in administratione sacrificiorum candida veste processerint? Cavete, clerici; 
cavete, monachi; viduae et virgines, periclitamini, nisi sordidas vos atque 
pannosas vulgus aspexerit. Taceo de hominibus saeculi, quibus aperte bellum 
indicitur, et inimicitiae contra Deum, si pretiosis atque nitentibus utantur 
exuviis.
          30.
          Capitula Pelagii sibi contraria. --Audiamus et caetera: Inimicos 
ut 728 proximos diligendos
[99]; statimque oppressus gravissimo lethargo, ponis et dicis: Inimico 
numquam esse credendum[100], quod sibi esse contrarium, etiam me silente, 
perspicuum est. Sed dices [ Al. dicis] utrumque vocibus Scripturae contineri, 
non animadvertens, quo sensu in suis locis dicta sint. Praeceptum est mihi, 
ut diligam inimicos, et orem pro persecutoribus. Numquid jussum est, ut 
ita diligam, quasi proximos et consanguineos et amicos, ut inter aemulum 
et necessarium nulla distantia sit? Si inimicos diligo quasi proximos, 
amicis quid amplius exhibebo? Aut si hoc dixeras,
______________________________________________________________________
illud tacere debueras, ne contraria sibi in eodem loco dicere videreris, 
Inimico numquam esse credendum[101]. Sed quomodo diligatur inimicus, et 
lex docet[102]: Jumentum adversarii si ceciderit, sublevandum: et Apostolus: 
Si esurierit inimicus tuus, ciba illum; si sitierit, da illi potum. Hoc 
enim faciens, carbones ignis congregabis super caput ejus[103]; non in 
maledictum et condemnationem, ut plerique existimant, sed in correctionem 
et poenitudinem, ut superatus beneficiis, excoctus fervore charitatis, 
inimicus esse desistat.
          31.
          An regnum coelorum in veteri Test. repromissum. --Addis praeterea, 
Regnum coelorum etiam in Testamento veteri repromitti[104]: ponisque
______________________________________________________________________
testimonia de apocryphis, cum perspicuum sit, regnum coelorum primum in 
Evangelio praedicari per Joannem Baptistam, et Dominum Salvatorem, et Apostolos. 
Lege Evangelia. Joannes Baptista clamat in deserto: Poenitentiam agite, 
appropinquavit enim regnum coelorum[105]. Et de Salvatore scriptum est: 
Ex eo tempore coepit praedicare et dicere: Poenitentiam agite, appropinquavit 
enim regnum coelorum[106]. Et iterum: Circuibat Jesus civitates et vicos, 
docens in synagogis [Al. synagoga] eorum, et praedicans regnum Dei[107]. 
Et Apostolis praecipit: Ite et praedicate, dicentes, quoniam appropinquavit 
regnum coelorum. Tu autem illos Manichaeos vocas, quia Legi Evangelium 
praeferentes, in illa umbram, in hoc veritatem esse dicamus,
______________________________________________________________________
et non intelligis 729 stultitiam tuam impudentiae copulatam. Aliud esse 
[ Al. est] damnare Legem, quod Manichaeus facit; aliud Legi praeferre Evangelium, 
quae apostolica doctrina est. In illa enim servi, in hoc praesens Dominus 
loquitur; ibi promittitur, hic impletur; ibi initia, hic perfectio est; 
in illa operum fundamenta jaciuntur, hic fidei et gratiae culmen imponitur. 
Hoc posuimus, ut egregii praeceptoris doctrina monstraretur.
          32.
          Praecipuam Pelagianorum sententiam impugnat. --Centesimus titulus 
est, Posse hominem sine peccato esse, et Dei mandata facile custodire, 
si velit, de quo abunde dictum est. Cumque se imitatorem, immo expletorem 
operis beati Martyris Cypriani, scribentis ad Quirinum [ Mss. Cirinum], 
esse fateatur, non
intelligit se in eodem opere dixisse contraria. Ille in quinquagesimo quarto 
titulo tertii libri, ponit neminem
sine sorde et sine peccato esse, statimque jungit testimonia, in quibus 
scriptum est apud Job: Quis enim mundus a sordibus? nec si unius etiam 
diei sit vita ejus in terra[108]. Et in Psalmo quinquagesimo[109]: Ecce 
in iniquitatibus conceptus sum, et in peccatis concepit me mater mea. Et 
in Epistola Joannis: Si dixerimus, quia peccatum non habemus, nosmetipsos 
decipimus, et veritas in nobis non est[110]. Tu e diverso asseris, Posse 
hominem sine peccato esse: et ut hoc verum dixisse videaris, statim adjungis, 
Et Dei mandata facile custodire, si velit, quae aut rarus, aut nullus implevit. 
Si enim facilia sunt, debent a pluribus custodiri. Sin autem, ut concedamus 
tibi, rarus quisquam ea implere potest, manifestum est esse difficile quod 
rarum
______________________________________________________________________
est. Atque ut hoc augeas, et magnitudinem tuae virtutis ostendas, quod 
scilicet de bono conscientiae thesauro eructare credaris, ponis in titulo: 
Ne leviter quidem esse peccandum[111]. Et quid sit hoc leviter, ne forte 
in opere te aliquis dixisse existimaret, annectis. Malum nec cogitandum[112], 
neque illius sententiae recordaris: Delicta quis intelligit? ab occultis 
meis 730 munda me, Domine, et ab alienis parce servo tuo[113]: cum Ecclesia 
etiam ea quae per ignorantiam delinquimus, et sola cogitatione peccamus, 
delicta esse fateatur: in tantum, ut hostias pro errore jubeat offerri[114], 
et Pontifex qui pro cuncto populo deprecatur, ante pro se offerat victimas, 
qui certe numquam pro aliis juberetur offerre, nisi
______________________________________________________________________
justus ipse esset, nec rursum pro se offerret, si peccato careret ignorantiae. 
Scilicet nunc mihi latissima Scripturarum spatia peragranda sunt, ut doceam 
errorem et ignorantiam esse peccatum.
          33.
          Esse peccata ignorantiae.--C. Obsecro te, nonne legisti: Qui 
viderit mulierem ad concupiscendum eam, jam moechatus est eam in corde 
suo[115]? Non ergo solus aspectus et incentiva vitiorum reputantur in peccatum; 
sed ea quibus attribuimus assensum. Aut enim vitare possumus malam cogitationem, 
et consequenter possumus carere peccato; aut si vitare non possumus, non 
reputatur in peccatum, quod caveri non potest. A. Callide quidem argumentaris, 
sed non intelligis argumentationem tuam contra sacras Scripturas facere. 
Volunt
______________________________________________________________________
enim eloquia Scripturarum etiam ignorantiam habere peccatum: unde et Job[116]offert 
hostias
______________________________________________________________________
pro filiis suis, ne forte per ignorantiam in cogitatione peccaverint. Et 
qui ligna caedit, si securi ac ferro fugiente de ligno, homo fuerit occisus, 
pergere jubetur[117]ad urbem fugitivorum et tamdiu ibi esse, quamdiu Sacerdos 
maximus moriatur, id est, redimatur sanguine Salvatoris, aut in domo baptismatis, 
aut in poenitentia, quae imitatur baptismatis gratiam per ineffabilem clementiam 
Salvatoris, qui non vult perire quemquam, nec delectatur mortibus peccatorum, 
sed ut convertantur et vivant[118]. C. Rogo quae est ista justitia, ut 
in peccato tenear erroris, cujus reatum non habet conscientia? Nescio me 
peccasse, et ejus rei quam nescio, poenas luo? Et quid plus faciam, si 
sponte peccavero? A. A me sententiae et dispositionis Dei
______________________________________________________________________
731 causas requiris? Respondet stultae interrogationi tuae liber Sapientiae: 
Altiora te ne quaesieris, et fortiora te ne scrutatus fueris[119]. Et alibi: 
Noli esse sapiens multum, et noli argumentari plus quam oporteat[120]. 
Et in eodem loco: In sapientia et in simplicitate cordis quaerite Deum[121]. 
Ac ne forte huic volumini contradicas, audi Apostolum, Evangelica clangentem 
tuba: O altitudo divitiarum sapientiae et scientiae Dei, quam inscrutabilia 
sunt judicia ejus, et investigabiles viae ejus! Quis enim cognovit sensum 
Domini? aut quis consiliarius ejus fuit[122]? Istae sunt quaestiones, de 
quibus et in alio loco scribit: Stultas autem et ineruditas quaestiones 
devita, sciens quoniam lites generant[123]. Et Ecclesiastes (de quo
______________________________________________________________________
certe libro nulla est ambiguitas), Dixi, inquit, sapiens efficiar, et ipsa 
longe facta est a me. Profunda profunditas, quis eam inveniet[124]? A me 
quaeris, quare figulus aliud vas fecerit in honorem, aliud in contumeliam, 
et non vis acquiescere Paulo, pro suo Domino respondenti: O homo! tu quis 
es, qui respondeas Deo[125]?
          34.
          Opponit Scripturarum testimonia. --Audi ergo breviter testimonia 
Scripturarum, ut stulta, immo impia sciscitatio tua in perpetuum conticescat. 
Loquitur Deus in Genesi, Non adjiciam ultra maledicere terrae propter opera 
hominum, quia apposita est mens hominis diligenter ad mala a pueritia[126]. 
Abraham et Sara, audita repromissione filii Isaac, rident in corde suo, 
et tacita cogitatio non latet
______________________________________________________________________
scientiam Dei. Arguuntur in risu, et ipsa cogitatio, quasi pars infidelitatis 
reprehenditur. Attamen non ex eo quod risere, diffidentiae condemnantur, 
sed ex eo quod postea crediderunt, justitiae palmam acceperunt. Lot nescit 
in concubitu filiarum quid fecerit, et inebriatus ab eis non habet crimen 
conscientiae, et tamen error in vitio est. Argue sanctum virum Jacob, quare 
Rachel formosam dilexerit, pro qua et servivit multo tempore, et in Liae 
primo concubitu
fuerit contristatus; et acquiesce tamdem humanae fragilitati, quae etiam 
pulchra corpora diligit, et deformia detestatur. Luget Jacob mortem filii 
sui Joseph, et multo tempore consolationem non recipit 732 filiorum, respondetque: 
Lugens et gemens, vadam ad infernum[127]: et probat se hominem, dum justus 
ignorat quid actum sit de justo filio Joseph. In Exodo scriptum est: Si 
percusserit aliquis quempiam, et mortuus fuerit, morte moriatur. Sin autem 
non volens, sed Deus tradidit eum in manibus ejus, dabo tibi locum, ad 
quem confugiat qui occiderit[128]. In quo notandum est, quod Deus tradidit 
hominem in manus ejus, et ille qui occidit per ignorantiam, exsilio condemnatur. 
In Levitico lex ponitur: Anima si peccaverit in conspectu
______________________________________________________________________
Domini non sponte, ex omnibus praeceptis Domini, quae non oportet fieri, 
feceritque unum ex eis, sive Pontifex fuerit, sive omnis synagoga, et reliquus 
populus, et postea didicerit peccatum suum, quod peccavit per ignorantiam, 
offeret munus, hircum de capris, masculum immaculatum: et ponet manus suas 
super caput ejus, interficietque illum in loco ubi mactantur holocausta 
coram Domino, quia pro peccato est[129]. Statimque in sequentibus: Si tetigerit 
aliquid immundum, quod non liceat tangere, et fecerit per ignorantiam, 
et postea didicerit, sive promiserit aliquid, et fuerit oblitus, pronuntiabit 
peccatum suum, in quo peccasse se perspicit, et offeret Domino pro his 
quae peccavit, agnam sive capram pro peccato suo quod peccavit, et precabitur 
pro eo sacerdos super peccato,
______________________________________________________________________
et dimittetur ei peccatum. Sin autem non praevaluerit manus ejus, ut offerat 
ovem pro peccatis suis quibus peccavit, duos turtures, aut duos pullos 
columbarum offeret Domino, unum pro peccato, et unum in holocaustum: et 
portabit ea ad sacerdotem, et offeret sacerdos id quod pro peccato est 
primum, et in ipso reconciliabitur pro peccato quod peccavit, et dimittetur 
ei[130]. Caeteraque his similia, quae studio brevitatis omitto, ne fastidium 
stomacho tuo faciam. In consequentibus quoque narrat Moyses[131]quod in 
consecratione Aaron et filiorum ejus obtulerit vitulum pro peccato et posuerit 
Aaron et filii ejus manus super eum, super caput videlicet vituli, qui 
erat pro peccato, et mactaverit eum, et tulerit de ejus sanguine, et posuerit 
super cornua altaris in
______________________________________________________________________
circuitu digito suo, atque altare mundaverit. Similiter in 733 ariete fecerit, 
et de sanguine ejus tetigerit auriculam ejus dexteram, et manum dexteram, 
et summitatem pedis dextri. Et post multa alia, quae narrare longissimum 
est, enumeratis diebus septem ita legimus: Factum est quoque die octavo, 
et vocavit Moyses Aaron, et filios ejus, et omnes seniores Israel, et dixit 
ad Aaron: Tolle vitulum de bobus pro peccatis [Al. peccato], et arietem 
in holocaustum immaculatum,
et offeres eos in conspectu Domini: et senioribus Israel loquere, dicens: 
Tollite hircum de capris unum pro peccato, et vitulum immaculatum anniculum 
in holocaustum. Dixitque Moyses ad Aaron: Accede ad altare et fac pro peccato 
tuo, et reliqua. Rursumque elevavit Aaron manus suas super populum, et 
benedixit eis. Descenditque cum fecisset pro peccato et holocausto et salutari[132]. 
Mulier generat liberos lege naturali et immunda est, si masculum pepererit, 
diebus quadraginta; si feminam, diebus octoginta. Accusa Creatorem, cur 
immundum quidquam nominet quod ipse condidit. Et non solum ipsa immunda 
est, sed et omne quod tetigerit. Cumque dies, inquit, purgationis ejus 
completi fuerint super filio aut filia, offeret agnum anniculum immaculatum,
______________________________________________________________________
et pullum columbarum, et turturem pro peccato, ad ostium tabernaculi testimonii 
sacerdoti, qui offeret ea in conspectu Domini, et expiabit pro ea sacerdos[133]. 
De leproso quoque dicitur, quod in die purgationis ejus offeratur pro eo 
victima pro peccato, duoque turtures et duo pulli columbarum: unus pro 
peccato, alius in holocaustum[134]. Et qui fluxum seminis patitur, eodem 
sacrificii ordine pro peccato et holocausto liberatur. Et ad extremum infertur: 
Timoratos facite filios Israel ab immunditiis suis, et non morientur pro 
peccato suo, si contaminaverint tabernaculum testamenti[135]. Ipsi quoque 
Aaron praecipitur, ut non omni tempore ingrediatur in Sancta Sanctorum, 
ne forte moriatur. Cumque, ait, voluerit intrare,
______________________________________________________________________
offerat vitulum pro peccato, et arietem in holocaustum, duosque hircos 
accipiat ab universo populo; unum ex eis offerat pro peccato suo, et unum 
pro peccato populi, et arietem in holocaustum[136]. 734 Alter hircorum 
cuncta peccato suscipit populi in typum Domini Salvatoris, et effert in 
solitudinem: et sic placatur Deus omni multitudini. Ad extremum dicitur. 
Si comederit homo de sanctificatis per ignorantiam, imputatur ei iniquitas 
atque delictum, et voti reus erit. Unde et Apostolus monet eucharistiam 
Domini cum cautione sumendam, ne in condemnationem nobis sumamus atque 
judicium[137]. Si damnatur in lege ignorantia, quanto magis in Evangelio 
conscientia!
          35.
          Ex Numerorum libro. --Transeamus ad Numeros,
______________________________________________________________________
et ob contentiosorum impudentiam refutandam, summa quaeque carpamus. Nazaraeus 
sancto crine venerabilis, alterius subita morte maculatur, et omnes dies 
consecrationis ejus praeteriti irriti fiunt: posteaque pro eo offeruntur 
duo turtures, et duo pulli columbarum, unus pro peccato, et alter in holocaustum. 
In die quoque consummationis ejus offertur agnus in holocausto et agna 
pro peccato.
Et post multa scriptum est[138]: Et nunc magnificetur fortitudo Domini, 
sicut locutus es, dicens, Dominus longanimis et multae misericordiae, auferens 
iniquitatem et scelera, et mundans non faciet innocentem: pro quo Septuaginta 
interpretati sunt, et emundans non mundabit reum, quod scilicet etiam post 
indulgentiam, reus sit propriae conscientiae. Cumque, ait, ignoraverit 
populus, et fecerit unum ex his quae facere non debuit, post caeremoniarum 
longum ordinem infertur et dicitur: Offerte hircum caprarum pro peccato, 
et placabit Sacerdos pro omni synagoga filiorum Israel, et propitiabitur 
ei Dominus, quia ignorantia est: et ipsi offerent oblationem suam in sacrificium 
Domino pro peccato suo in conspectu ejus, quoniam nescierunt (Num. 7,
______________________________________________________________________
28, 29). Ibique additur: Si anima una peccaverit per ignorantiam, offeret 
capram anniculam pro peccato ignorantiae coram Domino, et deprecabitur 
pro ea sacerdos eo quod ignoraverit, pro peccato ignorantiae coram Domino, 
et rogabit pro ea, et propitiabitur ei[139]. In kalendis singulorum mensium 
offertur hircus caprarum pro peccato Domino. In Pascha quoque per dies 
octo, a die decimo quarto mensis primi, usque ad 735 vigesimum primum diem 
sacrificium pro peccato est. In Pentecoste hircus pro peccato offertur, 
et in kalendis mensis septimi, quando tubarum clangor concinit, eadem hirci 
pro peccato religio conservatur. Die quoque decimo ejusdem mensis septimi, 
quando jejunium est usque ad vesperam, offertur hircus caprarum pro peccato, 
praeter
______________________________________________________________________
eum hircum, qui ante holocaustum pro peccato ex lege mactatur. In diebus 
quoque Scenopegiae, quando figebantur tabernacula, a die decimo quinto 
ejusdem mensis septimi usque ad diem vigesimum secundum, inter alias victimas 
semper pro peccato hircus offerebatur, ut illud impleatur beati David: 
Tibi soli peccavi, et malum coram te feci, ut justificeris in sermonibus 
tuis, et vincas cum judicaris[140]. Sex civitates eliguntur exsilii eorum, 
qui non sponte, sed per ignorantiam, vel jactu lapidis, vel impulsione 
manus, vel joco, vel lascivia absque inimicitiis, infelicitate magis quam 
voluntate peccaverunt, et tamen non absque crimine sunt, dum relegantur 
in perpetuum, et ante constitutum diem, nec supplicatione, nec pretio eorum 
reversio impetrari et redimi
______________________________________________________________________
potest.
          36.
          Ex Deuteronomio. --In Deuteronomio, qui liber praeteritorum enumeratio 
est, perspicue demonstratur, non in operibus nostris atque justitia, sed 
Dei misericordia nos conservari, dicente Domino per Moysen: Ne dicas in 
corde tuo, cum subverterit eos Dominus Deus tuus a facie tua: In justitia 
mea introduxit me Dominus, ut possideam terram hanc,
quia in impietate gentium istarum Dominus consumet eos a facie tua: non 
in justitia tua, et directione [Al. dilectione] cordis tui intrabis, ut 
possideas terram eorum: sed in impietate eorum Dominus Deus tuus consumet 
eos a facie tua, ut suscitet verbum quod locutus est patribus tuis, Abraham, 
Isaac et Jacob. Et scies quod non in justitia tua Dominus Deus tuus dabit 
tibi terram optimam, ut possideas eam, quia populus durae cervicis es tu. 
In eo autem quod dixit: Perfectus eris cum Domino Deo tuo, quo sensu dixerit, 
ex consequentibus approbatur. Cum ingressus, inquit, fueris terram, quam 
Dominus Deus tuus dabit tibi, non disces facere abominationes gentium illarum, 
nec invenietur in te qui traducat 736 filium vel filiam suam per ignem. 
Divinationibus vel omnibus
auguriis et maleficis artibus et incantationibus non servies, ut interroges 
magos et hariolos et mortuos. Abominatio enim Domini est omnis qui facit 
haec. Et propter has abominationes Dominus Deus tuus consumet eas a facie 
tua: perfectus eris cum Domino Deo tuo[141]. Denique infert: Quia gentes 
istae quas tu possidebis, hariolos et divinos audiunt. Tibi autem non sic 
dedit Dominus Deus tuus. Statimque subjungit: Prophetam unum ex te de fratribus 
tuis sicut me suscitabit tibi Dominus Deus tuus: ipsum audies. Ex quo ostenditur 
perfectum hic dici non qui cunctas virtutes habeat, sed qui perfectum et 
unum sequatur Deum. Narratque similiter de conditione exsulum qui per ignorantiam 
peccaverunt, quo confugere debeant, atque subjungit: Quando
______________________________________________________________________
aedificaveris domum novam, facies loriculam tecto tuo in circuitu, ne sanguinis 
reus sis, cum aliquis ceciderit ex ea. Et iterum: Si fuerit in te vir, 
qui non sit mundus a nocturno fluxu, egredietur extra castra, et non ingredietur 
medium castrorum, cumque advenerit vespera, lavabit se aqua, et post occubitum 
solis ingredietur medium eorum[142].
          37.
          Ex Josuae libro. --De Jesu filio Nave duo tantum ponam testimonia. 
Peccavit Achan, et totus populus offendit. Dixitque Dominus ad Josue: Non 
poterunt stare filii Israel in conspectu inimicorum suorum; sed dorsa vertent 
adversariis suis, quia factum est anathema in eis. Et non addam ut sim 
vobiscum, nisi contritum fuerit anathema de medio vestrum[143]. Cumque 
sacrilegium quaereretur, et
______________________________________________________________________
sors latentem invenisset reum, interficiuntur cum Achan filii ejus, et 
filiae, boves, asini, pecora; tabernaculum, et quaecumque habere potuit, 
igne deleta sunt. Esto, ipse peccaverit: quid commisere filii? quid boves? 
quid asini? quid pecora? Fac Deo calumniam quare unus peccaverit, et pars 
populi trucidata sit? Cur et ipse lapidatur [ Al. lapidetur], et omnia 
quae habere potuerit, ultrix flamma consumpserit?
Dicamus et aliud: Non erat, inquit, civitas, quam non tradidit Dominus 
filiis Israel, absque Eveo qui habitabat in Gabaon: omnes pugnando ceperunt, 
quia a Domino factum erat, ut induraret cor eorum, et pugnarent 737 contra 
Israel, ut interficerentur: et non fieret in eis misericordia, et perirent, 
sicut praecepit Dominus Moysi[144]. Si Domini factum est voluntate, ut 
pacem non reciperent, nec susciperent Israel; dicamus juxta Apostolum: 
Quid ergo queritur? Voluntati enim ejus quis potest resistere[145]?
          38.
          Ex Regum libris. --De Samuel et Malachim. Jonathas favum mellis 
gustavit in sceptro, et illuminatis oculis, periclitatur, quod nesciens 
fecerit. Hoc enim Scriptura testatur, quod ignoraverit a
______________________________________________________________________
patre esse praeceptum, ne quisquam gustaret, donec victoria Domini compleretur. 
In tantum autem iratus est Dominus, ut sors inveniret occultum, et ipse 
fateretur dicens: Gustavi in summitate sceptri, quod est in manu mea, parum 
mellis, et ecce ego morior. Et postea intercessione et precibus populi 
liberatus est, dicentis ad Saul: Num Jonathas morietur, qui fecit salutem 
hanc magnam in Israel? Absit. Vivit Dominus: si ceciderit de capillis capitis 
ejus in terram, quia cum Domino fecit diem hanc: et liberavit populus Jonathan, 
et non est mortuus[146]. Samuel irascitur Sauli, et non vult ire cum rege[147]: 
postea precibus vincitur, ut ostendat humani animi in diversum mutationem. 
Pergit Bethleem, singulos filiorum Jesse putat ipsos
______________________________________________________________________
esse, quos Dominus requirebat. Cumque vidisset Eliab: ait: Ecce in conspectu 
Domini Christus ejus. Et ait Dominus ad eum: Ne respicias ad vultum ejus, 
et ad staturam corporis illius, quoniam abjeci eum. Aliter enim videt homo, 
aliter Deus. Homo enim videt in facie, Deus in corde. Atque in hunc modum 
per omnes errat, per omnes corrigitur, ut pateat humanae mentis infirmitas. 
Isboseth Saul filius interficitur dolo a Rechab et Baana filiis Remmon 
Berotitae. Cumque nuntiassent David, et caput adversarii demonstrarent, 
occisi sunt a David, dicente: Viri impii occiderunt virum justum in domo 
sua et in lectulo suo. Certe Isboseth justus non erat, et tamen in eo justus 
appellatur, quod absque noxa interfectus est. Oza levites, cum Arca Domini 
transferretur Jerusalem,
et lascivientes boves plaustrum in partem alteram declinassent, misit manum 
ut sustentaret inclinatam Arcam. 738 Statimque sequitur: Iratus est furor 
Domini in Ozam, et percussit eum Deus ibi pro ignorantia, et mortuus est 
juxta Arcam Dei. Contristatusque David, quod percusserat Dominus Ozam, 
timuit Dominum in illa die, et ait: Quomodo ingredietur ad me Arca Domini[148]? 
David
______________________________________________________________________
justus et propheta et unctus in regem[149], quem elegit Dominus secundum 
cor suum, ut faceret cunctas voluntates ejus, ut videt ignorantiam Domini 
furore punitam, terretur atque tristatur, nec quaerit causam a Domino, 
quare [ Al. qua] percusserit ignorantem, sed similem sententiam pertremiscit. 
Praecepit David principi exercitus Joab, ut numeret populum; statimque 
Scriptura commemorat: Et percussit cor suum David, et dixit ad Dominum: 
Peccavi vehementer, quia hoc feci[150]. Cum juberet ut fieret, utique quid 
diceret, ignorabat; et tamen se ipse reprehendit, et pro hac culpa septuaginta 
millia hominum Angeli gladio trucidantur. Salomon completis templi caeremoniis, 
utrasque palmas tetendit ad Dominum, et ait: Cum peccaverit
______________________________________________________________________
tibi populus, non est enim homo qui non peccet[151]. Ahia propheta Silonites 
nesciebat ad se venire uxorem Jeroboam; dixitque [ Al. add. ei] Dominus: 
Ecce uxor Jeroboam ingredietur, ut quaerat verba a te pro filio suo qui 
aegrotat, juxta hoc et juxta hoc loqueris [Al. loquaris] ad eam[152]. Eliseus 
sedebat in monte, venit ad eum mulier, cujus filius mortuus erat, et amplexata 
pedes ejus, vociferatur. Repellente autem eam Giezi, dixit ad eum vir Dei: 
Dimitte eam, quoniam anima ejus in amaritudine est, et Dominus celavit 
a me, ut non annuntiaret mihi[153].
          39.
          Ex libro dierum et Prophetis. --In libro dierum legimus: Fuerunt 
filii Sobal patris Cariathjarim, qui prophetabant ex dimidio. Et iterum: 
Filii
______________________________________________________________________
autem Salma patris Bethleem et Netophathi corona domus Joab, et qui prophetabant, 
ex dimidio Zarai, et caetera[154]. Similiter utique sancti erant qui prophetabant, 
et tamen perfectam non meruerunt accipere prophetiam: nequaquam de futuro 
secundum tropologiam: sed impraesentiarum juxta historiam prophetantes. 
Abacuc propheta Canticum suum hoc inscribit titulo: Oratio Abacuc prophetae 
pro ignorationibus [Al. ignorantibus]. Locutus enim fuerat audacter ad 
Dominum, et dixerat: 739 Usquequo, Domine, clamabo, et non audies? Vociferabor 
ad te vim patiens, et non salvabis? Quare ostendisti mihi iniquitatem et 
laborem, videre praedam et injustitiam? Contra me factum est judicium et 
contradictio potentior: propter haec lacerata est lex, et non
______________________________________________________________________
pervenit usque ad finem judicium: quia impius praevalet
adversus justum, propterea egreditur judicium perversum[155]. Pro quo se 
ipse reprehendens quod per ignorantiam sit locutus, scribit Canticum poenitentiae. 
Si peccatum non erat ignorantia, superfluo scribit librum poenitudinis, 
et inaniter voluit id lugere, quod peccatum non habet. In Ezechiel extrema 
parte, ubi per aedificium Templi in monte siti, Ecclesiae multa post saecula 
futurae sacramenta narrantur, primo et septimo die mensis primi offeruntur 
victimae pro peccato [ Al. peccatis] omnium, in quo per errorem, aut ignorantiam 
peccaverunt. Septem quoque diebus Paschae, hircus semper pro peccato mactatur. 
Septimi mensis quinta decima die, idem pro peccatis sacrificiorum ordo 
celebratur. Et post alia plurima, quae non est istius
______________________________________________________________________
temporis replicare, scriptum est: Erat autem ibi locus ad occidentem, dixitque 
ad me: Iste est locus, ubi coquere debent Sacerdotes hostiam pro peccato 
et pro ignorantia[156]. Jeremias loquitur ad Deum: Scio, Domine, 740 quod 
non est hominis via ejus: nec viri est, ut ambulet et dirigat gressus suos. 
Ideoque pravum est cor hominis, et inscrutabile, et quis cognoscet illud[157]? 
In Proverbiis legimus: Est via quae videtur recta esse apud homines, et 
novissima ejus veniunt in profundum inferni[158]. Ecce et hic manifeste 
ignorantia condemnatur, cum aliud putat homo, et sub specie veritatis ad 
inferna delabitur. Multae, inquit, cogitationes in corde hominis[159]: 
sed non tamen illius voluntas, quae incerta et fluctuans atque mutabilis
______________________________________________________________________
est, sed Dei consilium obtinet. Quis, inquit, gloriabitur castum se habere 
cor[160]? Et quis confidet mundum se esse a peccato? Dulcis est enim hominis 
panis mendacii, et postea implebitur os ejus calculo. A Domino gressus 
hominis diriguntur, mortalis autem quomodo scire poterit vias suas? Omnis 
vir videtur sibi justus, sed corrigit corda omnium Deus. Filius malus justum 
se facit, et non lavat exitum suum. Filius malus excelsos habet oculos, 
et palpebris suis elevatur. Est enim justus, qui perit in justitia sua[161]. 
Unde dicitur ad eum: Ne sis justus multum, nec quasi per sapientiam quaeras 
superflua, ne forte obstupescas. Quaecumque enim laboraverit homo ut requirat, 
non inveniet. Si dixerit sapiens se intelligere, reperire non poterit. 
Cor enim filiorum
______________________________________________________________________
hominum repletum est malitia[162].
        LIBER SECUNDUS.
______________________________________________________________________
741 1. Sacrificium pro ignorantia, errore, etc.--CRITOB.
Multa quidem de Scripturis sanctis memoriter
copioseque dixisti, et quasi quibusdam nubibus clarum nisus es veritatis 
lumen operire, sed quid ad rem? His enim cunctis testimoniis videris hominum 
accusare naturam, ac per hoc invidiam referre in Deum, si tales homines 
condidit, ut oblivione et ignorantiae peccato carere non possint. Ex quo 
perspicuum est, hominem posse, si voluerit, non peccare. Id enim fecit, 
quod vitare non potuit. Ubi autem aufertur possibilitas, aufertur et vitium, 
nemo enim in eo condemnatur, quod facere non potuit. ATTIC. Saepe dixi 
te non intelligere conatus meos, nec considerare quid argumenteris; sed 
quid Deus jusserit. Pro oblivione, errore et ignorantia, quasi pro peccato 
offeruntur sacrificia: sive hoc male juxta te, sive bene juxta me, Deus 
praecepit. Meum est
observare quod jussit; tuum Dei jussa reprehendere. C. Quoniam vim facis 
perspicuae veritati, et me trahis ad blasphemiam, concedam tibi hoc in 
veteri Lege praeceptum, de qua scriptum est: Vetera transierunt: ecce facta 
sunt omnia nova[163]. Numquid et de Evangelio poteris hoc approbare, ut 
puniatur quispiam pro eo quod nesciat, et ante poenas luat, quam reus sit 
conscientiae [ Al. ignorantiae]? A. Dum ignoramus, Manichaeus nobis consurgit 
repente, qui Legem dicit abolitam, et solos novi Testamenti legendos libros. 
C. Quid enim a me audivisti, ut hoc autumes? Et Lex enim patribus data, 
pro tempore justa, et sancta est, et veniente Evangelii perfectione, viliora 
cessarunt. A. Ergo nequaquam observandum est, quod Lege praecipitur?
______________________________________________________________________
C. Quaedam observanda, quaedam praetermittenda sunt. A. Quoniam te video 
esse doctissimum, dic mihi quae de veteri Testamento observare debeam, 
et quae relinquere. C. Mandata observare debemus, quae ad vitam et mores 
pertinent corrigendos, de quibus dictum est: Mandatum Domini lucidum illuminans 
oculos[164]. Quae autem ad caeremonias Legis, et ritus sacrificiorum pertinent, 
relinquenda sunt. A. Ignosce mihi, cum Legis 742 et omnium Scripturarum 
scientiam jactites, non animadvertis quid velim dicere. C. Hoc intelligo 
quod loqueris, et non quod taces. A. Tacere tibi videor, qui tantis exemplis 
docere te volui, peccare hominem per ignorantiam: et pro peccato, ut in 
Lege hostias, ita et in Evangelio offerendam poenitudinem?
          2.
______________________________________________________________________
Exemplum e N. T. in Apostoli persona.--C. Da testimonium novi Instrumenti, 
ubi error et ignorantia, et impossibilitas mandati teneatur in crimine. 
A. Non necesse est multa proferre. Unum proferam, cui certe contradicere 
non poteris. Vas electionis perspicue loquitur: Consentio enim legi Dei 
juxta interiorem hominem. Video autem aliam legem in
membris meis, repugnantem legi mentis meae, et captivantem me in lege peccati, 
quae est in membris meis. Miser ego homo, quis me liberabit de corpore 
mortis hujus? Gratia Dei per Jesum Christum Dominum nostrum[165]. C. Protulisti 
testimonium, quod pro me facit. Liberati ergo de corpore hujus mortis per 
gratiam Domini nostri Jesu Christi, nequaquam ultra peccare debemus. A. 
Liberati quidem sumus baptismo Salvatoris. Sed id mihi edissere, quare 
dixerit: Video aliam legem in membris meis repugnantem legi mentis meae, 
et captivantem me in lege peccati, quae in membris meis est. Quae est ista 
lex regnans in membris hominis, et repugnans legi mentis ejus? Responde 
simpliciter. Taces? Audi eumdem Apostolum apertissime praedicantem:
______________________________________________________________________
Quod enim operor, non cognosco. Non enim quod volo, operor: sed quod odi, 
illud facio. Sin autem quod nolo, hoc facio, consentio legi, quoniam bona 
est. Nunc autem nequaquam ego operor illud, sed quod in me habitat, peccatum. 
Scio enim quod non habitat in me, hoc est in carne mea, bonum. Velle enim 
adjacet mihi, operari autem bonum non invenio. Non enim, quod volo, bonum, 
hoc ago: sed quod nolo, malum, hoc facio. Si autem quod nolo, hoc ego facio, 
nequaquam ego operor illud, sed quod habitat in me peccatum[166]. C. Miror 
te hominem prudentem sic intelligere Apostolum, ut eum ex persona sua, 
et non ex aliorum haec 743 dicere sentias. Qui enim conscientia in se loquentis 
Christi libere proclamat: An experimentum quaeritis ejus, qui in me loquitur
______________________________________________________________________
Christus[167]? Et in alio loco: Cursum consummavi, fidem servavi, de caetero 
reposita est mihi corona justitiae[168]: iste hoc de se dicere poterat, 
Operari bonum non invenio? et, Non quod volo, bonum, hoc facio: sed quod 
nolo, malum, hoc ago? Quid illud erat boni, quod volebat facere, et non 
poterat? Et quid illud erat mali, quod nolebat, et tamen vitare non poterat? 
Ergo non ex sua persona hoc dicit: sed ex persona generis humani, quae 
vitiis subjacet ob carnis fragilitatem.
          3.
          Ex cujus persona Paulus locutus sit aliudque ejus testimonium.--A. 
Parum mihi tollis, ut totum tribuas. Ego enim unum hominem, licet Apostolum, 
intelligo [ Al. intelligebam] subjacere peccato, tu totum humanum genus 
asseris. Quod si verum est in
______________________________________________________________________
genere, tenemus et speciem. Nam et Apostolus homo est; et si homo est, 
vel de aliis, vel de se quasi homo loquitur: Miser ego homo, quis me liberabit 
de corpore mortis hujus? Et: Quoniam non habitat in me, hoc est, in carne 
mea, bonum[169]. Corruptibile enim corpus aggravat animam, Deprimit terrena 
habitatio sensum multa curantem[170]. C. Sic loqueris, quasi ego hoc ex 
persona generis humani accipiam,
______________________________________________________________________
et non ex persona peccatoris [ Al. peccatorum] A. Et quis tibi hoc concedet, 
ut ex persona peccatoris hoc loquatur Apostolus? Si enim ex persona peccatoris 
hoc accipis, debebat dicere: Miser ego peccator, et non, miser ego homo. 
Homo quippe naturae est, peccator voluntatis. Nisi forte et illud, quod 
scriptum est: Vanitas vanitatum et omnia vanitas[171], ad peccatores refertur, 
et non ad omnes homines. Et iterum: Verumtamen in imagine perambulabat 
homo[172]; ac deinde: Homo vanitati assimilatus est, dies ejus velut umbra 
pertranseunt[173]. Si hoc Pauli testimonio non moveris, audi aliud ejusdem 
cui contradicere non potes: Nihil mihi conscius sum, et caetera[174]. Mire: 
nec meipsum judico: nihil mihi
______________________________________________________________________
conscius sum, nec tamen 744 in hoc justificatus sum. Qui hoc dicebat, nullius 
utique peccati sibi conscius erat. Sed quia legerat, Delicta quis intelligit[175]? 
Et: Sunt viae quae videntur viro justae, novissima autem earum respiciunt 
in profundum inferni[176]. Et iterum: Omnis vir videtur sibi justus, Deus 
autem corda hominum dirigit[177]; idcirco temperabat sententiam, ne forte 
per ignorantiam deliquisset, maxime cum Scriptura testetur: Est justus, 
qui perit in justitia sua[178]. Et alibi: Juste quod justum est sectaberis[179], 
ne opinione veritatis a justitia declinemus, recordantes Saulis et Agag.
          4.
          Plures justos esse, neminem sine peccato.--C. Ne contendere videar, 
et in diversum absque mensura
______________________________________________________________________
funem trahere, saltem hoc mihi concede, justos in Scripturis plurimos appellari. 
A. Non solum plurimos, sed innumerabiles. C. Si innumerabiles justi sunt, 
et hoc negari non possit, quid male locutus sum, posse esse hominem sine 
peccato, si velit? Hoc est aliis verbis dicere, posse justum sine peccato 
esse, in eo quod justus est. A. Justos esse concedo, sine omni autem peccato 
omnino non assentior. Etenim absque vitio, quod Graece dicitur κακία, hominem 
posse esse aio: ἀναμάρτητον, id est sine peccato esse, nego, id enim soli 
Deo competit,
omnisque creatura peccato subjacet, et indiget misericordia Dei, dicente 
Scriptura: Misericordia Domini plena est terra[180]. Et ne quasi maculas 
quasdam in sanctis viris videar perscrutari, in quibus errore sunt [ Al. 
sint] lapsi, pauca proferam, quae non ad singulos, sed ad omnes in commune 
pertineant. In tricesimo primo psalmo[181]scriptum est: Dixi, pronuntiabo 
adversum me injustitiam meam Domino, et tu dimisisti impietatem cordis 
mei. Statimque sequitur: Pro hac, hoc est, impietate, sive iniquitate (utrumque 
enim intelligi potest) orabit ad te omnis sanctus in tempore opportuno. 
Si sanctus est, quomodo orat pro iniquitate? Si iniquitatem habet, qua 
ratione sanctus appellatur? Juxta illum videlicet modum, qui et in alio
______________________________________________________________________
loco scribitur: Septies cadet [Al. cadit] justus, et resurget[182]. Et, 
Justus 745 accusator sui est in principio sermonis[183]. Et alias: Alienati 
[Al. abalienati] sunt peccatores a vulva, erraverunt ab utero, locuti sunt 
falsa[184]. Vel statim ut nati sunt, subjacuere peccato in similitudinem 
praevaricationis Adae, qui est forma futuri; vel certe statim ut de utero 
virginali natus est Christus, de quo scriptum est: Omnis qui aperit vulvam, 
sanctus Domino vocabitur[185]; omnes haeretici erraverunt, non intelligentes 
mysterium nativitatis ejus. Magisque ad specialem nativitatem Salvatoris, 
quam ad omnium hominum reterri potest hoc quod dicitur, Qui, aperit vulvam, 
sanctus vocabitur Domino[186]. Solus enim
______________________________________________________________________
Christus clausas portas vulvae virginatis aperuit, quae tamen clausae jugiter 
permanserunt. Haec est porta orientalis clausa, per quam solus Pontifex 
ingreditur et egreditur, et nihilominus semper clausa est. Illud quoque 
quod in volumine Job scriptum est: Numquid mundus erit homo coram Deo, 
aut in operibus suis irreprehensibilis vir? Si adversus famulos suos non 
credit, et contra Angelos pravum quid reperit; quanto magis in his, qui 
habitant domos luteas[187]! e quibus et nos de eodem luto sumus. Quod si 
asserueris hoc dici ex persona Eliphas
______________________________________________________________________
Themanitae, intellige non ab eo dici; sed ab illo, qui sub persona Angeli 
in visione et revelatione loquitur ei sententias Dei. Sed esto ut loquatur 
Eliphas, quod perspicue Angelus loquitur, numquid non hoc ex persona Job 
proprie dicitur: Tentatio est vita hominis super terram[188]? Et: Si ego 
peccavi, quid possum facere[189]? Et: Quare oblitus es, nec fecisti iniquitatis 
meae oblivionem, et emundationem peccati mei? Quomodo enim potest esse 
justus homo super terram apud Deum[190]? Et iterum: Si fuero justus, non 
audiet me; sed judicio ejus indigebo[191]. 746 Et rursum: Quia sum impius, 
cur frustra laboro? Si lotus fuero nive, et mundis manibus, satis me sorde 
tinxisti. Si peccavero, custodies me. Ab iniquitate autem me non
______________________________________________________________________
facies innocentem[192]. Et: Si impie egero, vae mihi[193]. Et: Si fuero 
justus, non potero respirare. Plenus enim ego sum ignominiae[194]. Et iterum: 
Quis enim erit mundus a sorde? Ne unus quidem, etiam si unius diei fuerit 
vita ejus super terram, et numerabiles menses illius[195]. Quod si dixeris 
pronomen quis, non pro impossibili, sed interdum pro difficili accipi, 
respondebo tibi: Et ubi est illud, quod temere protulisti, Facilia Dei 
esse mandata, et ea facile posse compleri? dicente Scriptura: Vir in dolore 
laborat sibi, et vim facit perditioni suae[196], ut oppressa et subjugata 
et moriente carne, vivat in eo spiritus. Ridiculamque illam expositionem 
Demosthenis vestri, non dixisse Job: Quis erit mundus a peccato; sed quis 
erit mundus
______________________________________________________________________
a sorde, praetereo, qua probare conatur, sordes pannorum significari in 
infantia, non vitia peccatorum. Aut certe si non sic intelligit, dicite 
vos quid sentiat. Tam enim involutus dictor est, et nimio verborum squalore 
coopertus, ut suspicionem magis quam intelligentiam lectori praebeat. Ad 
extremum infert: Ego autem ad haec quid respondebo? Manum meam ponam super 
os meum, semel locutus sum, in secundo non addam[197]. Ecce Job noster 
vir immaculatus et justus, et sine querela, et abstinens se ab omni malo, 
quali fine justitiae coronatur, ut misericordia Dei indigeat? Hoc est illud, 
quod in Proverbiis legimus: Quis gloriabitur castum se habere cor? Aut 
quis confidet se mundum esse a peccato
______________________________________________________________________
[198]? Fac quod et hic, quis, non pro impossibili, sed pro difficili dixerit. 
Tolle ergo sententiam, et rade 747 de libro tuo, Facilia Dei esse mandata.
          5.
          Occurrit objectioni ex Evangel. Joannis. --Quod si illud Joannis 
Apostoli opposueris, Mandata ejus non sunt gravia[199], et de Evangelio: 
Jugum meum suave est, et onus meum leve[200]; facillime revinceris: levia 
enim certum est dixisse Evangelii mandata ad comparationem superstitionis 
Judaicae, in qua varia caeremoniarum genera quaerebantur, quae juxta litteram, 
et Apostoli Petri sententiam, nullus potuit explere. Unde et in Actibus 
Apostolorum scribitur: Nunc ergo quid tentatis imponere jugum super cervicem 
discipulorum, quod
______________________________________________________________________
neque patres nostri, neque nos portare potuimus: sed per gratiam Domini 
Jesu salvari credimus, quemadmodum et illi[201]. Jacobus Apostolus scribit: 
Si judicas legem, non es factor legis, sed judex[202]. Ille judicat legem, 
qui dicit, aliquid non juste praeceptum, et ignorantiam non habere [ Al. 
habet] peccatum; et frustra offerri victimas pro errore, quod peccati non 
habet conscientiam. Neque enim in lege ratio quaeritur, sed auctoritas. 
Idem in eadem dicit Epistola: Ira viri justitiam Dei non operatur[203]; 
et quis nostrum carere potest ira, de qua scriptum est: Ira perdit etiam 
sapientes[204]? Significanterque non iram Dei, sed iram viri posuit. Ira 
enim Dei justa est: ira autem viri de perturbata mente procedit. Unde
______________________________________________________________________
et in Psalmo dicitur: Irascimini, et nolite peccare[205]: qui versiculus 
quem sensum habeat, Apostolus docet: Sol non occidat super iracundiam vestram[206]; 
ut peccatum omnino sit vel leviter irasci: justitia autem, iram celeri 
poenitudine mitigare. Unde pro otioso verbo reddituri sumus rationem in 
die judicii. Et in eodem Evangelio legimus: Qui irascitur fratri suo sine 
causa, reus erit judicio[207]. Licet in plerisque codicibus antiquis, sine 
causa, additum non sit, ut scilicet ne cum causa quidem debeamus irasci. 
Quis hominum poterit dicere, quod ira, quae absque justitia est, in sempiternum 
vitio careat? Et iterum: Ne glorieris in crastinum, nescis enim quid adveniens
______________________________________________________________________
pariat dies[208]. Unde scriptum est: Ne beatum dixeris quempiam ante mortem. 
Quamdiu enim vivimus, in certamine sumus, et quamdiu in certamine, nulla 
est certa victoria, quae etiam Apostolo fortissime praelianti in futuro 
saeculo reservatur. Dominus atque Salvator sub persona assumpti hominis 
loquitur: 748 Insipientissimus enim omnium hominum sum, et non est hominis 
prudentia in me[209]. Et in sexagesimo octavo Psalmo: Deus, tu scis insipientiam 
meam: sed fatuum Dei, sapientius est hominibus[210]. In Ecclesiaste quoque 
scriptum est: In multitudine sapientiae, multitudo scientiae: et qui addit 
scientiam, addit dolorem[211]: intelligens quod perfectione careat, et 
ex eo quod novit, quanta non noverit. Et odio, inquit,
______________________________________________________________________
habui vitam, quoniam malum est opus quod operor super terram. Omnia enim 
vanitas, et praesumptio spiritus. Nemo scit quid futurum sit, quia sicuti 
est, quis annuntiabit ei? Sunt justi ad quos pervenit quasi opus impiorum. 
Et sunt impii, ad quos pervenit quasi opus justorum[212]. Hoc idcirco dicitur, 
quia certum judicium solius Dei est, et quos putamus justos, saepe peccatores 
inveniuntur, et quos e contrario peccatores, apud Dei scientiam justi sunt. 
Quamtumcumque laboraverit homo, ut inquirat, non reperiet. Et si dixerit 
sapiens nosse se, invenire non poterit. Omnium enim unus occursus est, 
cordaque filiorum hominum repleta sunt malitia, et incerto statu[213], 
quae Graece περιφέρεια dicitur. Muscae moriturae, sive, ut in Hebraico 
habetur, mortuae,
______________________________________________________________________
demoliuntur atque corrumpunt suavitatem olei. Quis mortalium aliquo errore 
non capitur? quem haereticorum et falsorum dogmatum venena non maculant? 
Tempus, inquit, est ut incipiat judicium a domo Dei. Si autem primum a 
nobis, quis finis eorum qui non credunt Evangelio? Et si justus vix salvabitur, 
impius et peccator ubi parebunt[214]? Certe justus est, qui in die judicii 
vix salvatur. Salvaretur autem facile, si nihil in se haberet maculae. 
Ergo justus est in eo, quod floret multis virtutibus, et vix salvatur in 
eo, quod in quibusdam Dei indiget misericordia.
          6.
          Perturbationes humani generis. --Quatuor sunt perturbationes, 
quibus genus vexatur humanum, duae praesentis, et duae futuri: duae bonorum, 
et
______________________________________________________________________
duae malorum. Aegritudo, quae Graece dicitur λύπη, et gaudium, quod illi 
χάραν vel ἡδονὴν, vocant: quamquam ἡδονὴ voluptas a plerisque dicatur: 
alterum mali, alterum boni. Excedimusque mensuram, si gaudeamus super his, 
quae non debemus, divitiis, potentia, honoribus; inimicorum infelicitate, 
vel mortibus: aut e contrario praesentium malorum dolore cruciemur, adversis, 
exsiliis, paupertate, 749
languore, et mortibus propinquorum, quod Apostolus fieri prohibet; et rursum 
si cupiamus ea quae arbitramur bona, haereditates, honores, prosperitates 
omnium rerum, et corporum sanitatem, et caetera quorum praesentia gaudio 
fruimur: et metuamus illa, quae putamus adversa; quibus ad perfectum carere 
juxta Stoicos, Zenonem videlicet, et Chrysippum, possibile est: juxta Peripateticos 
autem et difficile et impossibile est: cui sententiae omnis scripturae 
sanctae consentit auctoritas. Unde et Josephus Machabaeorum scriptor historiae, 
frangi et regi posse dixit perturbationes animi, non eradicari, et quinque 
Tusculanarum quaestionum Ciceronis libri, his disputationibus referti sunt. 
Pugnant enim, juxta Apostolum, adversum nos fragilitas corporis,
et spiritalia nequitiae in coelestibus[215]. Manifesta sunt, dicente eodem, 
opera carnis et opera spiritus, et haec sibi invicem adversantur[216], 
ut non quae volumus, illa faciamus. Si non quod volumus, facimus, sed quod 
nolumus, illud operamur: quomodo dicitis, Posse hominem sine peccato esse, 
si velit? Ecce Apostolus, omnesque credentes, quod volunt, implere non 
possunt. Charitas operit multitudinem peccatorum[217], non tam praeteritorum 
quam praesentium, ne ultra, Dei in nobis manente charitate, peccemus. Quamobrem 
de muliere peccatrice dicitur: Dimittuntur ei peccata multa, quoniam dilexit 
plurimum[218]. Ex quo intelligimus non nostrae solum esse potestatis facere 
quod velimus, sed et Dei clementiae,
______________________________________________________________________
si nostram adjuvet voluntatem[219].
          7.
          Deus solus immortalis, sapiens, perfectus, per naturam. --Deus 
lux appellatur, et tenebrae in eo non sunt ullae. Quando dicit nullas tenebras 
in Dei lumine reperiri, ostendit omnia aliorum lumina aliqua sorde maculari. 
Denique et Apostoli appellantur lux mundi. Sed non est scriptum, quod in 
Apostolorum luce nullae sint tenebrae. Et de Joanne scribitur: Hic venit 
in testimonium, ut testimonium perhiberet de lumine, ut omnes crederent 
per illum. Non erat ille lux, sed ut testimonium perhiberet de lumine. 
Erat lux vera, quae illuminat omnem hominem venientem in hunc mundum[220]. 
Unde et de eo scriptum est: Qui solus habet immortalitatem, 750 et lucem 
habitat inaccessibilem[221]. Et certe legimus
______________________________________________________________________
immortales Angelos, immortales Thronos et Dominationes, caeterasque Virtutes. 
Sed solus Deus est immortalis, quia non est per gratiam, ut caetera, sed 
per naturam. Quam ob causam idem Apostolus scribit[222], Deum solum esse 
sapientem, cum et Salomon, et multi alii Sancti sapientes vocentur, et 
dicatur juxta Hebraicum ad principem Tyri: Sapientior Daniele es tu[223]? 
Quomodo
______________________________________________________________________
ergo solus lux, solus immortalis, et solus sapiens appellatur, cum multi 
immortales, et luces, et sapientes sint; sic perfectio hominis non ex natura: 
sed ex gratia veniens, imperfectos eos qui perfecti videntur esse, demonstrat. 
Quod autem scriptum est: Et sanguis Jesu filii ejus mundat nos ab omni 
peccato[224], tam in confessione baptismatis, quam in clementia poenitudinis 
accipiendum est. Sed aliud est mundari a Deo, aliud per se esse sine vitio. 
Si enim juxta Job: Luna non splendet, et stellae non sunt mundae in conspectu 
ejus, quanto magis homo, putredo, et filius hominis, vermis[225]! Omne 
enim os obstruitur, et obnoxius est omnis mundus Deo: Quia ex operibus 
legis non justificabitur omnis caro coram eo (Rom. III, 19,
______________________________________________________________________
20). Nullaque distantia est personarum. Omnes enim peccaverunt, et indigent 
gloria Dei: justificati gratis per gratiam ipsius[226]. Si autem scribit: 
Existimamus fide justificari hominem sine operibus legis, siquidem unus 
est Deus, qui justificat circumcisionem ex lege, et praeputium ex fide[227]: 
manifeste ostendit, non in hominis merito, sed in Dei gratia esse justitiam, 
qui sine legis operibus credentium suscipit fidem. Unde sequitur: Peccatum 
vestri non dominabitur. Cur? Quia non estis sub lege, sed sub gratia[228]. 
Non enim volentis, neque currentis, sed miserentis est Dei[229]. Unde et 
gentes quae non sectabantur justitiam, comprehenderunt justitiam, justitiam 
autem ex fide. Israel autem sequens legem justitiae, in legem justitiae 
non
______________________________________________________________________
pervenit, quoniam non ex fide, sed ex operibus. Offenderunt enim in lapidem 
offensionis[230]. Finis enim legis Christus ad justitiam omni credenti[231].
          8.
          Ex Apostoli Epistolis. --Cunctae prope Epistolae Apostoli hoc 
habent principium: Gratia vobis et pax a Deo Patre et Christo Jesu Domino 
751 nostro[232], et simili fine clauduntur. Ad Corinthios quoque scribitur: 
Ut non indigeatis ulla donatione, exspectantes revelationem Domini nostri 
Jesu Christi, qui et confirmabit vos usque in finem sine crimine in die 
Domini nostri Jesu Christi[233]. Licet ergo nulla indigeamus donatione, 
tamen exspectamus revelationem Domini nostri Jesu Christi, qui tunc nos 
in omnibus confirmabit, et ostendet
______________________________________________________________________
sine crimine, cum dies Domini nostri Jesu Christi et mundi finis advenerit, 
ut non glorietur omnis caro in conspectu ejus. Paulus plantavit, Apollo 
rigavit[234], sed Dominus incrementum dedit: ergo neque qui plantat, neque 
qui rigat, est aliquid; sed qui incrementum dat, Deus. Ipsius enim agricultura, 
ipsius aedificatio sumus. Juxta gratiam Dei, quasi sapiens architectus 
ponit fundamentum.
______________________________________________________________________
Nolite, inquit, vosmetipsos decipere. Si quis sapiens est in vobis, in 
saeculo isto, fatuus fiat, ut sit sapiens. Sapientia enim mundi, stultitia 
est apud Deum[235]. Dominus cognoscit cogitationes hominum, quia vanae 
sunt[236]. Et iterum: In nullo enim mihi conscius sum, sed nec in hoc justificatus 
sum, quia qui me judicat, Dominus est[237]. Dicitur et vobis, qui sine 
peccato vos esse dicitis, quid habetis quod non accepistis? Si autem accepistis, 
quid gloriamini, quasi non acceperitis? Jam saturati estis, jam divites 
facti estis[238]. Et ut sciamus non ex nobis, sed ex Dei cuncta pendere 
judicio: Veniam, inquit, citius ad vos, si Dominus voluerit[239]. Qui enim 
dicit, veniam ad vos, ostendit se velle, monstrat cupere, promittit adventum.
______________________________________________________________________
Sed ut cautius haec loquatur, infert, si Dominus voluerit. Si quis enim 
putat se quid nosse, necdum novit, sicut nosse oportet.
          9.
          Iterum ex Apostolo. --Vas electionis humilitate dejectus, immo 
conscientia fragilitatis suae loquitur: Ego sum minimus Apostolorum, qui 
non sum dignus vocari Apostolus, quoniam persecutus sum Ecclesiam Dei: 
gratia autem Dei sum id quod sum, et gratia ipsius in me vacua non fuit; 
sed omnibus illis amplius laboravi, non ego autem, sed gratia Deus quae 
mecum est[240]. Dicit se plus omnibus Apostolis laborasse, statimque laborem 
suum ad Dei refert auxilium: Non ego, inquiens, sed gratia Dei, quae mecum 
est[241]; sicut et in alio loco loquitur: Fiduciam autem talem habemus 
per Jesum
______________________________________________________________________
Christum ad Deum, non quia ex nobis ipsis sufficientes simus reputare aliquid, 
quasi ex nostro: sed sufficientia nostra ex Deo est, qui et nos dignos 
752 fecit ministros novi Testamenti[242]. Non enim justificatur homo ex 
operibus legis, nisi per fidem Jesu Christi. Unde infert: Et nos in Jesum 
Christum credidimus, ut justificemur ex fide Christi, et non ex operibus 
legis, quia ex operibus legis non justificabitur omnis caro[243]. Si enim 
ex lege justitia, ergo Christus sine causa mortuus est[244]. In lege maledictio 
est; scriptum est enim, Maledictus omnis, qui non permanet in omnibus quae 
scripta sunt in libro Legis, ut faciat ea. Christus nos redemit de maledictione 
legis, factus pro nobis maledictio[245]. Si enim data esset lex, quae posset 
vivificare,
______________________________________________________________________
     242: (II Cor. III, 4-6)
vere ex lege esset justitia. Sed conclusit Scriptura omnia sub peccato, 
ut repromissio per fidem Jesu Christi daretur credentibus. Lex ergo paedagogus 
noster fuit in Christo, ut ex fide justificemur[246]. Unde addit, et uno 
versiculo omnia comprehendit, dicens: Evacuati estis a Christo, qui in 
lege justificamini, a gratia excidistis[247].
          10.
          A nullo legem esse completam. --Haec cuncta
______________________________________________________________________
     246: (Ibid., 21-24)
percurro, ut ostendam a nullo legem esse completam, et per legem mandata 
omnia quae continentur in lege. Deus est enim qui operatur in nobis, et 
velle et perficere. Laborat Apostolus[248], et juxta justitiam quae in 
lege est, sine querimonia conversatus, omnia pro Christo ducit quisquilias, 
ut inveniatur in Christo, non habens suam justitiam, quae ex lege, sed 
quae ex fide Christi est a Deo. Unde scribit ad Thessalonicenses: Fidelis 
autem est Dominus, qui servabit eos, et custodiet a malo[249]. Ergo non 
liberi arbitrii potestate, sed Dei clementia conservamur. Ac ne putes argumentationibus 
vanis, quae movent audientibus quaestiones, veritatem posse fidei subverti, 
idem Apostolus scribit ad Timotheum: O Timothee, depositum custodi,
______________________________________________________________________
devitans prophanas vocum novitates et contradictiones falsi nominis scientiae, 
quam quidam promittentes, circa fidem erraverunt[250]. Bonitas enim et 
misericordia Salvatoris nostri, non ex operibus justitiae quae fecimus, 
sed secundum suam misericordiam salvos nos fecit, ut justificati illius 
gratia, haeredes simus secundum spem vitae aeternae[251]. Haec breviter 
quasi ex latissimo atque pulcherrimo Apostolicae doctrinae prato carpsimus, 
ut durae frontis impudentia conteratur.
          11.
          Ex Evangelii praeceptis. --Transeamus ad Evangelia, et Apostolicos 
igniculos clarissima Christi lampade compleamus. Omnis, ait, qui irascitur 
fratri suo sine causa, reus erit judicio. 753 Qui autem dixerit RACA (quod 
interpretatur vanus et absque
______________________________________________________________________
cerebro) reus erit concilio: haud dubium quin Sanctorum et Angelici senatus. 
Qui autem dixerit fatue, reus erit gehennae ignis[252]. Quis nostrum potest 
huic vitio non subjacere, cum etiam pro otioso verbo reddituri simus rationem 
in die judicii? Si ira et sermonis injuria atque interdum jocus judicio, 
concilioque, et gehennae ignibus delegatur; quid merebitur turpium rerum 
appetitio, et avaritia, quae radix est omnium malorum? Si, inquit, offers 
donum tuum ad altare, et ibi fueris recordatus, quia frater tuus habet 
aliquid adversus te, dimitte ibi donum tuum ante altare, et vade primum, 
reconciliare fratri tuo, et tunc veniens offeres munus tuum[253]. Meae 
est potestatis, ut non habeam aliquid contra fratrem meum. Ut autem ille 
adversus
______________________________________________________________________
me habeat, aut non habeat, in illius voluntate consistit. Quid ergo faciam, 
si ille reconciliari noluerit? Obsecrem? flectam genua? Sed audire contemnet. 
An obtorto collo nolentem in jus amicitiae traham?
Et quae est major inimicitia, quam amicitias necessitate sociare? Neque 
enim dixit: Roga eum ut tibi concilietur; sed, Reconciliare primum fratri 
tuo, et sic offeres munus tuum ad altare. Non quod impossibilia Deus praeceperit; 
sed in tantum patientiae culmen ascendit, ut prope impossibilia pro difficultate 
nimia praecepisse videatur[254]: ad destruendam sententiam tuam, qua scribis, 
Facilia esse Dei mandata. Scandalizantem manum, oculum et pedem jubemur 
abscindere. Esto per tropologiam dictum sit, pro amicissimis, et pro consanguineis, 
et fraterno nobis et conjugali amore sociatis; facilene arbitramur ob quasdam 
offensas 754 tantam subito abscindere charitatem? Quodque dicitur: Sit 
sermo vester, est est, non non, quod
______________________________________________________________________
autem amplius est, a malo est[255]: forsitan de vestra schola reperiatur, 
qui numquam mentitus sit, nec audierit illud Propheticum et Apostolicum, 
Ego dixi in excessu mentis meae, Omnis homo mendax[256], et nesciat scriptum 
in alio loco: Os quod mentitur, occidit animam[257]. Verberanti maxillam, 
alteram jubemur opponere. Tollenti tunicam, etiam pallium concedendum est. 
Angarianti se mille passibus, duobus millibus colla praebenda sunt. Petenti 
te da, et volentem a te accipere mutuum, ne averseris[258]. Si duos nummulos 
habuero, et alius poposcerit, aut dabo ipsi, et mihi mendicandum erit, 
aut si non dedero, transgressor legis inveniar. Illud autem quod dicitur: 
Diligite inimicos vestros, benefacite his qui oderunt
______________________________________________________________________
vos, et orate pro persequentibus et calumniantibus vos[259]: forsitan in 
vestro coetu invenitur, apud nos rara avis est. Qui peccata simpliciter 
confitentur, merentur humilitate clementiam Salvatoris: quodque sequitur, 
Cavete, ne justitiam, hoc est, eleemosynam vestram, faciatis coram hominibus, 
ut videamini ab eis[260]: nescio quis possit implere. Ad largiendum frustum 
panis et binos nummulos praeco conducitur, et extendentes manum, huc illucque 
circumspicimus, quae si nullus viderit, contractior fit. Esto unus de mille 
inveniatur, qui ista non faciat.
          12.
          Urget ex iisdem praeceptis. --Responde, quaeso, ubi sunt facilia 
mandata? Nolite, inquit, solliciti esse de crastino. Crastinus enim dies 
sollicitus erit pro se.
______________________________________________________________________
Sufficit diei malitia sua[261]. Vos de crastino non cogitatis, et instar 
avium praesentibus contenti? quorum Epistolae biblinae volitant trans flumina 
Aethiopiae, 755 ut inter simias et pavos, nova de
______________________________________________________________________
Ophir Salomoni dona mittantur. Vis audire facilitatem praeceptorum Dei? 
ausculta quod dicitur: Quam arcta via et angusta est, quae ducit ad vitam, 
et pauci sunt qui inveniunt eam[262]! Non dixit, qui gradiuntur per eam: 
hoc enim difficillimum est, sed qui inveniunt eam. Pauci enim inveniunt, 
et multo pauciores ingrediuntur per eam. Filius, inquit, hominis non habet 
ubi caput suum reclinet[263], qui dicit in Isaia, Suscipite lassum, et 
haec est requies mea[264]. Si non habet ubi caput suum reclinet, et quo 
requiescat, dicens in alio loco: Super quem requiescam nisi super humilem, 
et quietum, et trementem verba mea[265]: ubi est mandatorum facilitas? 
Multi hoc quod scriptum est: Non veni vocare justos, sed peccatores
______________________________________________________________________
ad poenitentiam[266], simpliciter accipiunt, juxta illum sensum: Non indigent 
sani medico, sed hi qui male habent[267]. Alii vero interpretantur coactius. 
Non veni vocare justos[268], nullus enim ad perfectum justus est, sed ex 
aliqua parte peccator; sed peccatores, quibus mundus refertus est, dicente 
David: Salvum me fac, Domine, quoniam defecit sanctus, et, Corrupti sunt, 
et abominabiles facti sunt in adinventionibus suis. Omnes declinaverunt, 
simul inutiles facti sunt, non est qui faciat bonum, non est usque ad unum[269]. 
Nolite, inquit, possidere aurum, neque argentum, neque pecuniam in zonis 
vestris, non peram in via, non panem, neque duas tunicas, neque calceamenta, 
neque virgam[270]. Haec, inquies, praecepta Apostolica
______________________________________________________________________
sunt. Et certe Petrus Apostolus caligas habuisse narratur, dicente ad eum 
Angelo: Praecingere, et calceare [Al. calcea te] caligis tuis[271].
______________________________________________________________________
Duas autem tunicas, ut de caeteris taceam, puto quod et ego et tu possideamus, 
si tamen amplius non habemus. Haec dico, 756 et iterum iterumque ac per 
singula ingeram, ut erubescas ad sententiam tuam, Facilia esse Dei mandata.
          13.
          Iterum ex Evangelio.--Fratrem tradet frater in mortem, et pater 
filium, consurgentque filii contra parentes, et interficient eos. Et eritis, 
inquit, odio cunctis hominibus propter nomen meum[272]. Et quia facilia 
jusserat, et sciebat facile ea posse compleri, propterea, ut rei facilitatem 
ostenderet, copulavit dicens: Qui perseveraverit usque in finem, hic salvus 
erit[273]. Non veni, inquit, pacem mittere super terram, sed gladium. Veni 
dividere hominem contra patrem suum, et filiam contra matrem,
______________________________________________________________________
et nurum contra socrum[274]. Et ne omnia percurrendo, longiorem sententiam 
faceret, uno cuncta sermone comprehendit, dicens: Inimici hominis, domestici 
ejus[275]. Cumque posuisset: Qui amat patrem aut matrem supra me, non est 
me dignus: et qui amat filium aut filiam supra me, non est me dignus[276], 
ob facilitatem praeceptorum intulit: Et qui non tollit crucem suam, et 
sequitur me, non est me dignus[277]. Crux Christi facilis est; nudum post 
Christum ire, ludus est, jocus est. Et ubi praemia quae, difficultate superata, 
quaeruntur? Non colliguntur zizania in praesenti saeculo. ne et frumentum 
pariter eradicetur. Pala Dominica futuro judicio reservatur, quando justi 
fulgebunt quasi sol, et egredientur Angeli, et
______________________________________________________________________
separabunt malos de medio justorum. Petrus mergitur, et meretur audire: 
Modicae fidei, quare dubitasti[278]? Si in illo modica fides, in quo
______________________________________________________________________
magna sit, nescio. De corde, inquit, egrediuntur cogitationes pessimae, 
homicidia, adulteria, fornicationes, furta, falsa testimonia, blasphemiae. 
Haec sunt quae coinquinant homines[279]. Procedat qui in corde suo haec 
non esse testetur, et plenam in corpore isto mortali justitiam confitebor. 
Qui vult, 757 inquit, salvare animam suam, perdet eam: et qui perdiderit 
animam suam propter me, salvam faciet eam[280]. Iterum dico: Haec sunt 
facilia mandata? Vae mundo a scandalis, necesse est enim ut veniant scandala[281]. 
Et propterea in alio loco scriptum est: In multis offendimus, sive erramus, 
omnes[282]. Non pauca peccata, sed multa, nec quorumdam, sed omnium posuit: 
Omnes enim quae sua sunt quaerunt, et non ea quae Dei
______________________________________________________________________
sunt[283]. Unus bonus Deus dicitur, et magistri quasi hominis bonitas refutatur. 
In Lege doctissimus omnia fecisse se dicit, quamobrem et amatur a Domino; 
et tamen plenam justitiam non habet, quia noluit substantiam suam pauperibus 
erogare. Unde difficultas difficultati, immo impossibile impossibili tunc 
comparatur, quia nec camelus ingredi potest per foramen acus, nec divites 
pervenire in regna coelorum. Quis nostrum non lavat exteriora calicis et 
paropsidis, et interiora habet nequaquam sordibus inquinata? Quis sepulcrorum 
extrinsecus dealbatorum potest similitudinem declinare; ne et nobis dicat 
Jesus: De foris quidem videmini hominibus justi, intus autem pleni estis 
hypocrisi et iniquitate[284]? Quamvis et aliis vitiis carere possimus,
______________________________________________________________________
hypocriseos maculam non habere aut paucorum est, aut nullorum.
          14.
          A Christi Domini et Apostolorum exemplo.--Pater, inquit, si possibile 
est, transeat calix iste a me. Verumtamen non sicut ego volo, sed sicut 
tu[285]. Filius Dei qui dixit, et facta sunt, mandavit et creata sunt omnia[286], 
secundum hoc quod Filius hominis dicitur, sententiam temperat: Pater, si 
possibile est; verumtamen non sicut ego volo, sed sicut tu[287]: et Critobulus 
meus adducto supercilio loquitur, Potest homo sine peccato esse si velit. 
Apostoli audiunt: Sic non potuistis una hora vigilare mecum[288]? Non dixit, 
noluistis, sed, non potuistis. Apostoli una hora vigilare non possunt, 
somno, moerore et carnis fragilitate
______________________________________________________________________
superati, et tu potes longo tempore omnia simul peccata superare? Marcus 
Evangelista scribit
de Domino: Et non poterat ibi ne unam quidem facere virtutem, nisi paucis 
aegrotantibus manus imponens, sanavit 758 eos, et admirabatur propter incredulitatem 
eorum[289]. Dominus dicitur non potuisse in Nazareth ne unam quidem facere 
virtutem, et infidelitatis alienae stupore retinetur: et vos potestis omne 
quod vultis. Denique in consequentibus scribitur: Abiit in fines Tyri et 
Sidonis, et ingressus domum, neminem volebat scire, et latere non potuit[290]. 
Vere utique cupiebat latere, et quod cupiebat, quare facere non poterat, 
ut in adventu suo omnium conscientiam declinaret? Quaeris causas, cur latere 
non potuerit? Cogita assumpti hominis veritatem, et omni carebis scandalo. 
Si Filius Dei aliquid in carne et propter carnem non potuisse
______________________________________________________________________
narratur, nos qui toti carnei sumus, et quotidie spiritus operibus repugnamus, 
contra Apostoli sententiam quae volumus cuncta faciemus? Petrus apostolus 
tria vult facere in monte tabernacula, unum Domino, alterum Moysi, tertium 
Eliae, nesciens quid loquitur timore perterritus: et nos Pythagoricae philosophiae 
ructamus superbiam? De die et hora consummationis ultimae et Angelos coelorum, 
et Filium ignorare respondit, et nos plenam scientiam pollicemur? Carnis 
infirmitas Deo habitatore gaudebat, et tamen mensuram fragilitatis suae 
excedere non potuit, ut non τῷ δοκεῖν ( Secundum apparentiam ), juxta veteres 
haereticos, sed vere Dei Filius, hominis Filius crederetur. Apostolos parumper 
relinquens, cecidit in terram pronus, et orabat dicens:
Pater, si possibile est[291]. Cur, quaeso, sententiam ambigenter exprimebat, 
qui in alio loco dixerat, Quae apud homines impossibilia, apud Deum possibilia 
sunt[292]? Sed homo passurus, hominis loquitur verbis. Ille dicit: Si possibile 
est, una hora praetereat. Tu dicis, possibile est omni tempore peccata 
vitare.
          15.
          Ex aliis in Evangelio historiis. --In quibusdam exemplaribus 
et maxime in Graecis codicibus, juxta Marcum in fine ejus Evangelii scribitur: 
Postea cum accubuissent undecim, apparuit eis Jesus, et exprobravit incredulitatem 
et duritiam cordis eorum, quia his qui viderant eum resurgentem, non crediderunt[293]. 
Et illi satisfaciebant dicentes: 759 Saeculum istud iniquitatis et incredulitatis 
substantia est,
______________________________________________________________________
quae non sinit per immundos spiritus veram Dei apprehendi virtutem: idcirco 
jam nunc revela justitiam
tuam[294]. Cui si contradicitis, illud certe renuere non audebitis: Mundus 
in maligno positus est[295]: et quod Dominum suum Satanas tentare ausus 
sit, et victus atque confusus recesserit, usque ad tempus, utique passionis. 
Ille tentatur, et successor Joviniani audet loqui: Eos qui plena fide baptisma 
consecuti sunt, non posse tentari; immo aliis verbis: Posse hominem baptizatum, 
si noluerit, nequaquam ultra peccare. Zacharias justus audit ab Angelo: 
Quia non credidisti verbis meis, eris tacens, et non poteris loqui, usque 
in diem nativitatis ejus[296]. Pater lunatici de Apostolis loquitur: Rogavi 
discipulos tuos, ut ejicerent eum, id est daemonem, et non potuerunt[297]. 
Et ipsi discipuli interrogant Salvatorem: Quare non
______________________________________________________________________
potuimus ejicere illum? Et audiunt, Propter incredulitatem vestram. Cur, 
quaeso? quia omnia posse, Domino servabatur. Intravit cogitatio in Apostolos, 
quis eorum major esset, et emendantur [ Al. emendatur] doctrina Salvatoris, 
dum minimus major agnoscitur, et humilitas sublimitate mutatur. Non recipitur 
ab urbe Samaritanorum, quia facies ejus erat euntis Jerusalem. Jacobus 
et Joannes vere filii tonitrui, et zeli ardore ferventes Phinees et Eliae 
ignem de coelo deducere cupiunt, et corripiuntur a Domino: qui utique non 
corriperentur, si absque errore talia voluissent. Ibant cum illo populi, 
hoc est, cum Domino, qui conversus dixit: Si quis venit ad me, et non odit 
patrem suum, et matrem suam, et uxorem, et filios, et fratres et sorores, 
insuper et animam suam,
non potest meus esse discipulus[298]. Et, Qui non portat crucem suam, et 
sequitur me, non potest meus esse discipulus[299]. Et in hoc loco temerarius 
proclamabo: Potest homo, si velit, omnia peccata vitare; facilia enim sunt 
mandata ejus? Qui merentur audire a Domino Salvatore: Vos estis qui justos 
vos esse dicitis coram hominibus, Deus autem novit corda vestra, 760 quia 
quod apud homines excelsum est, abominabile est coram Deo[300]. Impossibile 
est, inquit, ut scandala non veniant[301]. Puto quod peccatum scandalum 
sit, quod per scandalum venit. Nisi fallor enim, σκῶλον et σκάνδαλον apud 
Graecos ex offensione et ruina nomen accepit. Propterea in multis offendimus 
omnes[302]. Fac ut non corruerim, certe offendi,
______________________________________________________________________
et non in uno, sed in pluribus. Arbitror quod in aliquo offendisse peccatum 
sit. Dixerunt Domino Apostoli: Auge nobis fidem. Qui respondit eis: Si 
habueritis fidem, quasi granum sinapis[303], quod utique minimum est omnium 
seminum; et Critobulus meus fidei nobis montibus intumescit.
______________________________________________________________________
          16.
          Impeccantiam a Deo tribui posse.--Dicebat autem, inquit, et parabolam 
illis, quod semper oportet orare et numquam deficere[304]. Frustra semper 
oramus, si in nostro arbitrio est facere quod volumus. Dixerunt Apostoli: 
Et quis potest salvus esse? Audiunt a Domino: Quae impossibilia sunt apud 
homines, possibilia apud Deum sunt[305]. Ergo aliqua, quae apud homines 
impossibilia sunt, certe ea esse possibilia ex eo ostenditur, quod apud 
Deum possibilia sunt. Sit ergo et apud Deum possibile, homini, si velit, 
donare impeccantiam, non ipsius merito, sed sua clementia, et apud homines 
nequaquam possibile liberi arbitrii potestate, quod nutu donantis accipitur. 
Non suffecerat Apostolis dudum super dignitate quaesisse, quis eorum major
______________________________________________________________________
esset, sed in ipso necessitatis et passionis articulo scribitur de eis: 
Facta est contentio inter illos, quis illorum major esset[306]. Optimum 
revera tempus instante cruce de dignitate contendere. Simon, inquit, Simon, 
ecce Satanas expetivit vos, ut cribraret sicut triticum. Ego autem rogavi 
pro te, ut non deficiat fides tua[307]. Et certe juxta vos in Apostoli 
erat positum potestate, si voluisset, ut non deficeret fides ejus, qua 
utique deficiente, peccatum subingreditur. In quibusdam exemplaribus tam 
Graecis quam Latinis invenitur, scribente Luca: Apparuit illi Angelus de 
coelo confortans eum[308], haud dubium quin Dominum Salvatorem. Et factus 
in agonia 761 prolixius orabat, factusque est sudor ejus sicut guttae sanguinis 
decurrentis in terram
______________________________________________________________________
[309]. Salvator in passione ab Angelo confortatur; et Critobulus meus non 
indiget auxilio Dei, habens liberi arbitrii potestatem: et tam vehementer 
orabat, ut guttae sanguinis prorumperent ex parte, quem totum erat in passione 
fusurus. Quid, inquit, dormitis? surgite et orate, ne intretis in tentationem[310]. 
Debuit juxta vos dicere: Quid dormitis? surgite et resistite, liberum enim 
habetis arbitrium, et semel vobis concessa a Domino potestate, nullius 
alterius indigetis auxilio. Si enim hoc feceritis, non intrabitis in tentationem.
          17.
          Item ex Evangelica historia.--Non possum, ait, ego facere a memetipso 
aliquid, sed [Al. et] sicut audio, ita judico[311]. Ariani objiciunt calumniam, 
sed respondet Ecclesia, ex persona hominis
______________________________________________________________________
haec dici qui assumptus est. Tu e contrario loqueris; Possum sine peccato 
esse, si voluero. Ille nihil potest ex se facere, ut hominis indicet veritatem. 
Tu potes omnia peccata vitare, ut adhuc in corpore constitutus ἀντίθεον 
esse te doceas. Negat fratribus et propinquis ire se ad scenopegiam; et
postea scriptum est: Ut autem ascenderunt fratres ejus, tunc et ipse ascendit 
ad solemnitatem, non manifeste, sed quasi in abscondito[312]. Iturum se 
negavit, et fecit quod prius negaverat. Latrat Porphyrius, inconstantiae 
ac mutationis 762 accusat, nesciens omnia scandala ad carnem esse referenda. 
Moyses, inquit, dedit vobis legem, et nemo ex vobis facit legem, utique 
possibilem, et tamen quod erat possibile, nemo impleverat, neque enim culpa 
imperantis est, sed fragilitas audientis, ut omnis mundus subditus fiat 
Deo. In Evangelio secundum Joannem in multis et Graecis et Latinis codicibus 
invenitur de adultera muliere, quae accusata est apud Dominum. Accusabant 
autem et vehementer urgebant Scribae et Pharisaei, juxta legem eam lapidare
______________________________________________________________________
cupientes. At Jesus inclinans, digito scribebat in terra[313]: eorum videlicet 
qui accusabant, et omnium peccata mortalium, secundum quod scriptum est 
in Propheta: Relinquentes autem te, in terra scribentur[314]. Tandem caput 
elevans dixit eis: Qui sine peccato est vestrum, primus mittat super eam 
lapidem[315]. Hoc quod dicitur sine peccato, Graece scriptum est ἀναμάρτητος. 
Qui ergo dicit, aliud esse sine peccato, et aliud ἀναμάρτητον, aut Graecum 
sermonem novo verbo exprimat, aut si expressum est a Latinis, ut interpretationis 
veritas habet, perspicuum est ἀναμάρτητον nihil aliud esse, nisi sine peccato. 
Et quia accusatores omnes fugerunt [ Al. fugiunt] (dederat enim verecundiae 
eorum clementissimus judex spatium
______________________________________________________________________
recedendi) rursumque in terra scribens, terramque despiciens: paulatim 
discedere, et oculos
763 illius declinare coeperunt: solusque remansit cum muliere, cui locutus 
est Jesus: Ubi sunt qui te accusabant? Nemo te condemnavit? Quae ait: Nullus, 
Domine. Respondit ei Jesus, nec ego te condemnabo. Vade, et amodo noli 
peccare[316]. Praecepit Dominus, ne ulterius peccaret, sicuti et alia similiter 
in Lege mandavit. Sed utrum ea fecerit, necne, Scriptura non dicit. Omnes, 
inquit, qui venerunt ante me, fures fuerunt et latrones[317]. Si omnes, 
nullus excipitur. Qui venerunt, inquit, non, qui missi sunt, de quibus 
Propheta ait: Ipsi veniebant a se, et ego non mittebam eos[318]. Quo verbo 
solius Christi potentia reservatur, qui ad sua venerat, et sui eum non 
receperunt. Dum essem, inquit, in mundo cum eis, ego servabam
______________________________________________________________________
eos in nomine tuo, quos dedisti mihi, custodivi, et nullus ex eis periit, 
nisi unus filius perditionis[319]. Non dixit, dedi eis liberi arbitrii 
potestatem, ut ipsi se suo labore salvarent, sed, ego custodivi eos, ego 
servavi. Denique infert, Non peto, ut eos auferas de mundo, sed ut custodias 
illos a malo. In Actibus Apostolorum scriptum est[320], inter Paulum et 
Barnabam propter Joannem, qui cognominatus est Marcus, ortam dissensionem, 
ita ut separarentur; et Barnabas Marcum, et Paulus Sylam assumeret in Evangelii 
ministerium. Paulus severior, ille clementior, uterque in suo sensu abundat 
[ Al. abundabat]. Et tamen dissensio habet aliquid humanae fragilitatis. 
In eodem volumine legitur: Transierunt Phrygiam et Galaticam [Al. Galatiam]
______________________________________________________________________
regionem, prohibiti a Spiritu sancto loqui verbum in Asia[321]: quo maledicto 
in ipsa provincia
______________________________________________________________________
puto usque hodie haereticos, qui contra Spiritum sanctum faciunt, plurimos 
reperiri. Cumque venissent, ait, in Mysiam, tentabant ire in Bithyniam, 
sed non dimisit eos Spiritus Jesu[322]. Nota quod Spiritus Jesu, Spiritus 
sanctus sit, qui in alio loco propter unitatem substantiae, Patris Spiritus 
appellatur. Volunt [ Al. voluerunt] loqui in Asia, et prohibentur a Spiritu 
sancto. Tentant ire in Bithyniam, et non eos permittit Spiritus Jesu. Satis 
importune, si eis faciendi, vel non faciendi semel dederat liberi arbitrii 
potestatem.
          18.
          Sequitur: Tempora, inquit, ignorantiae respiciens Deus, nunc 
praecepit hominibus 764 ubique poenitentiam agere[323]. Significanter praeterita 
in Lege tempora, tempora ignorantiae demonstravit.
______________________________________________________________________
Rursum ait: Veniam ad vos, Deo volente. Cur interposuit voluntatem Dei, 
si habebat sui arbitrii potestatem? Jacobus Apostolus: Si quis, ait, servaverit 
totam legem, offenderit autem in uno, reus est omnium factus[324]. Quis 
nostrum in nullo aliquando peccavit? Si autem peccavit (quod negari non 
potest) et per unum peccatum, omnium est reus peccatorum, non suis viribus, 
sed Dei misericordia salvatur. Si quis in verbo non peccavit, hic perfectus 
est vir[325]. Si aliquando in sermone peccasti, ubi est apud te praesumpta 
perfectio, maxime cum sequatur: Linguam autem hominum nullus potest domare, 
incontinens malum, plena veneni mortiferi[326]. Rogo te ut mihi respondeas, 
si lingua incontinens est malum, et plena veneni
______________________________________________________________________
mortiferi, et nullus potest domare linguam mortalium, et tanti criminis 
reus es, ubi in perpetuum peccatorum fuga?
          19.
          Idem persequitur--Unde bella, et unde rixae inter vos? Nonne 
ex voluptatibus, quae militant in membris vestris? Aut membra non habetis 
humana, aut si homo non potest esse sine membris, confitemini voluptatem 
atque luxuriam in vestris artubus militare. David qui dixerat confidenter: 
Proba me, Domine, et tenta me, ure renes meos, et cor meum, quia ante oculos 
meos misericordia tua est, et complacui in veritate tua[327]. Et iterum: 
Ego autem in innocentia mea ingressus sum; et, Pes meus stetit in directo[328], 
quamquam judicii veritatem Dei misericordia mitigaret, tamen quia
______________________________________________________________________
hoc ausus est dicere, relinquitur parumper fragilitati suae, et ut vos 
dicitis, arbitrii libertati, et per adulterium lapsus in homicidium, postea 
loquitur: Miserere mei, Deus, secundum magnam misericordiam tuam. Et secundum 
multitudinem miserationum tuarum, dele iniquitatem meam[329]. Nec hoc dico, 
quod virum sanctum accusem, de quo scriptum est, quod fecerit omnes voluntates 
Dei; sed quod multis aliis bonis haec vitia compensarit, et salvatus
______________________________________________________________________
sit misericordia Dei, cujus judicium est in ponderibus, et ad quem Asaph 
loquitur: Cibabis nos pane lacrymarum, et potum dabis nobis in lacrymis 
765 in mensura[330]. Neque enim injustus est Dominus, ut tantum peccata 
condemnet, et bonorum operum non meminerit. Unde et in alio loco idem David 
canit: Ego dixi in abundantia mea, non movebor in aeternum: Domine, in 
voluntate tua praestitisti decori meo virtutem. Avertisti faciem tuam a 
me, et factus sum conturbatus[331]. Dixi enim pronuntiabo contra me injustitiam 
meam Domino, et tu remisisti impietatem peccati mei[332]. Justoque praecipitur: 
Revela ad Dominum viam tuam, et spera in eum, et ipse faciet. Et educet 
quasi lumen justitiam tuam, et judicium tuum tamquam meridiem
______________________________________________________________________
[333]. Salus enim justorum a Domino[334], quia non est sanatio in carne 
eorum a facie irae ejus. Et quotidie juxta Apostolum qui dixerat: Non enim 
habitat in carne mea bonum[335], ingemiscunt dicentes, Renes mei impleti 
sunt illusionibus, et non est sanitas in carne mea[336]. Breves enim posuit 
dies nostros, et substantia nostra quasi nihilum in conspectu ejus. Universa 
vanitas omnis homo vivens[337], vel vivens in corpore, vel vivens in virtutibus, 
et tamen omnia vanitas. Incerto enim statu fluctuat, et dum non timet, 
in sereno patitur tempestatem. Cum enim esset in honore, non intellexit, 
comparatus est jumentis insipientibus, et similis factus est illis. Pro 
nihilo, inquit, salvos faciet eos[338],
______________________________________________________________________
haud dubium quin justos, qui non proprio merito, sed Dei salvantur clementia. 
Et delicta mea a te non sunt abscondita[339]. Hoc ex persona Christi dicitur. 
Si ille qui peccatum non fecit, nec dolus inventus est in ore ejus, pro 
nobis doluit, et peccata nostra portavit, quanto magis nos debemus nostra 
vitia confiteri? Renuit, inquit, consolari anima mea[340], considerans 
delicta quae feceram. Recordatus sum Dei, et laetatus sum[341], cogitans 
me illius clementia conservandum. Nocte cum corde meo meditabar, et scopebam 
spiritum meum. Et dixi nunc coepi, haec est mutatio dexterae excelsi[342]. 
Justi vox est, qui post meditationem somnii, et conscientiae cruces, ad 
extremum ait: Nunc coepi, vel poenitentiam agere, vel scientiae limen
______________________________________________________________________
intrare, 766 et haec ipsa de bonis ad meliora mutatio, non mearum virium, 
sed dexterae et potentiae Dei est.
          20.
          Potentia Dei praeditur.--In aeternum misericordia aedificabitur[343]. 
Nullum enim tempus est, quo non aedificetur misericordia in singulis quibusque 
Sanctorum, et his qui de peccatis transeunt ad virtutes. A sagitta volante 
per diem, a negotio perambulante in tenebris[344], quis
______________________________________________________________________
nostrum poterit liberari? Ecce enim peccatores intenderunt arcum, ut sagittent 
in obscuro rectos corde[345]. Nolunt pravos vulnerare, sed rectos corde. 
Sagitta per diem volitat, per haereticos in sanctarum intelligentia Scripturarum. 
Negotium in tenebris et nocte perambulat, per philosophos, qui per obscuritatem 
sermonum involvere cupiunt veritatem. Plantati in domo Domini, in atriis 
Dei nostri florebunt[346]. Plantati in domo Domini, justi sunt, in Ecclesia 
confirmati. Sed hi non in praesentiarum, sed in futuro in atriis Domini 
florebunt, ubi est certa et secura possessio. Misericors et miserator Dominus, 
longanimis et multae miserationis[347]. Suavis Dominus omnibus, et misericordia 
ejus super omnia opera illius[348]. Tantas audis misericordias,
______________________________________________________________________
et in tua audes virtute confidere? Confiteantur tibi, Domine, omnia opera 
tua[349]. Si de cunctis operibus Dei et homines sunt, ergo omnes homines 
sua peccata confiteantur. Legimus in Samuele dictum de Salomone: Ipse aedificabit 
domum nomini meo, et firmabo regnum ejus usque in sempiternum. Ego ero 
ei in patrem, et ipse erit mihi in filium[350]. Et iterum: Si inique egerit, 
corripiam eum in virga hominum, misericordiam autem meam non auferam ab 
eo[351]. Cum egisset David gratias Deo, ad extremum intulit: Et haec est 
lex hominis: Domine Deus, semper respice ad clementiam tuam, et infirmitatem 
carnis, divino auxilio sustenta. Quid mihi, inquit, et vobis filii Sarviae? 
Maledicat Semei. Dominus praecepit ei ut maledicat David. Et quis respondebit
______________________________________________________________________
ei, quare hoc fecisti[352]? Voluntas enim Dei non discutienda, sed cum 
gratiarum actione patienda est. Et in alio loco: Dominus 767 mandavit, 
ut dissiparet consilium Achitophel bonum, ut adduceret super Absalon malum[353], 
cujus certe consilium erat, quasi consilium Dei. Et qua ratione potestas 
liberi arbitrii, majore potestate subversa est? Jeroboam, qui peccare fecit 
Israel, arguitur quare reliquerit praeceptum Domini, diciturque ad eum: 
Dedi tibi regnum domus David et non fuisti sicut servus meus David, qui 
custodivit mandata mea, et ambulavit post me in toto corde suo, et fecit 
placitum in conspectu meo[354]. Ergo et possibilia sunt Dei mandata, quae 
David fecisse cognoscimus, et tamen lassescere Sanctos ad perpetuitatem
______________________________________________________________________
justitiae.
          21.
          Multi Patrum merito conservati. --In multis regibus legimus de 
stirpe David, quod non suo merito, sed David patris virtutibus conservati 
sint, qui fecerit placitum in conspectu Dei. Et venitur ad Asa regem Juda, 
de quo scriptum est: Fecit Asa rectum in conspectu Domini, sicut David 
pater ejus[355]. Cumque in multis laudibus ejus immorata esset historia, 
ad extremum intulit, Sed excelsa non abstulit.
______________________________________________________________________
Attamen cor ejus perfectum erat cum Deo, omnibus diebus vitae suae[356]. 
Ecce et justus dicitur, quippe cujus cor perfectum erat cum Deo, et tamen 
in hoc erravit, quod excelsa non abstulit, quae Ezechiam et Josiam legimus 
abstulisse. Elias in cujus spiritu et virtute venit Joannes Baptista, ad 
cujus imprecationem venit ignis de coelo, et Jordanis fluenta divisa sunt, 
timuit Jezabel, et fugit, lassusque in solitudine sedit sub arbore, et 
gressus angustia, mortem rogavit, dicens: Sufficit mihi, Domine, tolle 
animam meam, neque enim melior sum patribus meis[357]. Hunc justum negare 
quis potest? Et tamen, non dicam mulierem, sed hominem formidare, de animi 
perturbatione descendit, quae vitio carere non potest, dicente David: Dominus 
auxiliator
______________________________________________________________________
meus, non timebo quid faciat mihi homo[358]. De Josaphat rege Juda scriptum 
est: Et fuit Dominus cum Josaphat, qui ambulavit in viis David patris sui 
prioribus[359]. Ex quo intelligitur primas eum David habuisse justitias, 
et novissima non habuisse peccata. Non speravit, ait, in Baalim, sed in 
Deo patris sui, et ambulavit in praeceptis illius, et non juxta peccata 
Israel. Confirmavitque Dominus regnum in manu ejus 768 et dedit omnis Juda 
munera Josaphat, factaeque sunt ei infinitae pecuniae atque divitiae, et 
multa gloria[360]. Cumque sumpsisset cor ejus audaciam propter vias Domini, 
etiam excelsa et lucos de Juda abstulit. Hic Achab regi impiissimo affinitate 
conjunctus est. Cumque post praelium reverteretur Jerusalem, occurrit ei
______________________________________________________________________
Jeu filius Anani videns, et ait ad eum: Impio praebes auxilium, et his 
qui oderunt Dominum amicitia jungeris. Et idcirco iram Domini quidem merebaris, 
sed bona opera inventa sunt in te, eo quod abstuleris lucos de terra Juda, 
et praeparaveris cor tuum, ut requireres Dominum[361]. Ac ne putemus praeteritas 
justitias hoc peccato et increpatione prophetica fuisse deletas, postea 
de Ochozia stirpis [ Al. stirpe] ejus scriptum est, quod invenerit eum 
Jeu latentem in Samaria, adductumque occiderit: Et sepelierunt, inquit, 
eum, eo quod esset filius Josaphat, qui quaesierat Dominum in toto corde 
suo[362]. De Ezechia scriptum est: Fecit rectum in oculis Domini juxta 
omnia quae fecerat David pater ejus. Iste abstulit excelsa, et contrivit 
statuas, et incendit
______________________________________________________________________
lucum, contrivitque serpentem aeneum, quem fecerat Moyses[363]. Et iterum, 
In Domino Deo Israel confisus est, et post ipsum non fuit similis ei in 
cunctis regibus Juda, qui fuerunt ante eum. Adhaesit Domino, et non recessit 
ab eo, et custodivit mandata ejus, quae praecepit Dominus Moysi, et erat 
Dominus cum eo, et in omnibus, in quibus incedebat, sapienter agebat[364]. 
Cumque rex Assyriorum Sennacherib cepisset universas urbes Judae,
______________________________________________________________________
misit ad eum Ezechias in Lachis dicens: Peccavi, recede a me, quodcumque 
jusseris, dabo. Imposuitque rex Assyriorum Ezechiae trecenta argenti, et 
triginta talenta auri: et dedit Ezechias omnem pecuniam, quae inventa est 
in domo Domini: et in thesauris domus regis. In tempore illo concidit valvas 
templi Domini, et clypeos quos deauraverat, et omnia dedit regi Assyriorum[365]. 
Cumque de eo tanta dicantur, non timuit necessitate cogente, quae Domino 
consecrarat, regi offerre Assyrio, diciturque ad eum: Ego custodiam civitatem 
hanc propter me, et propter David servum meum[366]; non propter te, quia 
superiora fecisti, quando centum octoginta quinque millia exercitus Assyriorum, 
Angelo caedente, prostrata sunt.
          22.
          769 Ezechiae et Josiae Regum exempla. --Illud
______________________________________________________________________
quoque diligentius attendendum, quod Scriptura commemorat: Aegrotavit Ezechias 
usque ad mortem, venitque ad eum Isaias filius Amos, dicens: Praecipe domui 
tuae, quia morieris tu. Qui convertit faciem suam ad parietem, et oravit 
ad Dominum dicens: Obsecro, Domine, memento quomodo ambulaverim in conspectu 
tuo, in veritate et corde perfecto, et bonum in oculis tuis fecerim. Flevitque 
Ezechias fletu magno[367]. Certe justus erat Ezechias et corde perfecto. 
Iturus erat ad Dominum, plorare non debuit. Quaeris rationem fletuum? Si 
cogitaveris hominem, non miraberis causas doloris. Nullus enim intrepidus 
vadit ad judicium Domini, habens conscientiam peccatorum. Cumque flevisset, 
factus est sermo Domini ad Isaiam prophetam, dicens: Revertere,
______________________________________________________________________
et dic Ezechiae duci meo[368]. Dux Dei appellatur, cui mors fuerat nuntiata, 
quia humilitate prostratus est: Haec, inquit, dicit Dominus Deus David 
patris tui: Audivi orationem tuam, et vidi lacrymas tuas. Additur ei tempus 
vitae, et de Assyriorum manibus liberatur; et tamen signum postulat, ut 
credat verum esse, quod Deus repromiserit, quod saltem parvae fidelitatis 
indicium est. Misit quoque rex Babylonis nuntios et legatos, qui ei congratularentur 
ob restitutam corporis sanitatem: qui ostendit eis omnes thesauros aromatum, 
auri quoque et argenti, et vasorum supellectilem. Non fuit, inquit, res, 
quam non ostenderet eis Ezechias in domo Domini, et in omni potestate sua[369]. 
Ex quo intelligimus etiam vasa templi Babylonis monstrata
______________________________________________________________________
legatis. Unde et ira Domini concitatur, et postea Isaiae vaticinatione 
cognoscit: De filiis tuis eunuchi erunt, et omnia vasa templi transferentur 
Babylonem. Ob quam causam etiam in libro Dierum scriptum est: Cecidit Ezechias 
elatione cordis sui (II Paral.
XXXII, 25). Certe Ezechiam justum nemo, nisi impius, denegabit. Dicas, 
peccavit in quibusdam, et idcirco justus esse desiit: sed hoc Scriptura 
non loquitur. Non enim ex eo quod parva peccavit justitiae nomen amisit, 
sed ex eo quod multa 770 bona fecit, justi vocabulum possidet. Hoc totum 
dico, ut Scripturarum sanctarum testimoniis comprobetur, non ex eo peccatores 
esse justos; quod aliquando peccaverunt; sed ex eo justos permanere, quod 
multis virtutibus floreant. De Josia scriptum est: Fecit rectum in conspectu 
Domini, et ambulavit in via David patris sui. Non recessit neque ad dextram, 
neque ad sinistram[370]; et tamen cum esset justus, tempore necessitatis 
et angustiae, mittit ad Oldam prophetissam uxorem Sellum, filii Tecuae;
______________________________________________________________________
filii Aaras custodis vestium. Et haec, inquit, habitabat Jerusalem in secunda: 
haud dubium quin urbis partem significet, quae interiori muro vallabatur. 
Et illa respondit: haec dicit Dominus Deus Israel, ite et dicite viro qui 
misit vos ad me. In quo occulta et regis et sacerdotum et omnium virorum 
reprehensio est, quod nullus virorum sanctus potuerit reperiri, qui posset 
futura praedicere. Denique interficitur Josias a Pharaone rege Aegypti, 
eo quod noluerit audire verba Domini, ex ore Jeremiae prophetae, sive ut 
in Paralipomenis [ Al. Paralipomenon libro] scriptum est: Noluit Josias 
reverti, sed paravit contra eum bellum, nec acquievit sermonibus Nechao 
ex ore Dei[371]. Et infertur: Mortuusque est et sepultus in mausoleo patrum 
suorum, et universus Juda et Jerusalem
______________________________________________________________________
luxerunt eum, praecipueque Jeremias, cujus omnes cantatores atque cantatrices 
usque in praesentem diem, lamentationes super Josiam replicant, et quasi 
lex obtinuit in Israel: Ecce scriptum fertur in lamentationibus[372].
          23.
          Exempla alia Sanctorum in Scripturis. --Puto quod sermonibus 
Dei per quemlibet non acquievisse peccatum sit. De ipso Jeremias loquitur, 
quamquam hoc plerique secundum anagogen intelligant de Domino Salvatore: 
Spiritus faciei nostrae Christus Dominus captus est pro peccatis nostris. 
Cui diximus, sub umbra tua vivemus in gentibus[373]. Moyses cui locutus 
est Dominus facie ad faciem[374], et salva facta est anima ejus, ad aquas 
contradictionis offendit, nec meruit cum fratre Aaron
______________________________________________________________________
terram repromissionis intrare. De quibus et Psalmista canit: Absorpti sunt 
juncti petrae judices eorum: audient verba mea, 771 quoniam placuerunt[375]. 
Et est sensus: Judices populi Judaeorum; Moyses et Aaron, devorati sunt 
a peccato populi juxta
______________________________________________________________________
petram, de qua aquarum fluenta manarunt, et certe ipsi justi fuerunt, et 
obedierunt sermonibus Dei, qui per se suavissimi sunt. Denique sequitur 
de cadaveribus in solitudine mortuorum: Quasi crassitudo terrae dirupti 
sunt super terram. Dispersa sunt ossa nostra secus infernum[376]. In Osee 
loquitur Deus: Desponsabo te mihi in justitia et judicio[377]. Statimque 
subjungit: Et misericordia et miserationibus, et in fide, ut largitoris 
praemio recognoscat, quod ipse sit Dominus. In eodem scriptum est libro: 
Deus ego sum et non homo, in medio tui sanctus, et non ingrediar civitatem[378], 
vitiorum scilicet conciliabulum. Ipse solus hanc non ingreditur civitatem, 
quam aedificavit Cain in nomine filii sui Enoch, quae omnia sacerdotum 
quotidie ora concelebrant,
______________________________________________________________________
ὁ μόνος ἀναμάρτητος, quod in lingua nostra dicitur, qui solus est sine 
peccato. Quae laus juxta sententiam tuam frustra Deo reputatur [ Al. deputatur], 
si est communis cum caeteris. Nos enim juxta Amos convertimus justitiam 
in absinthium, et fructus judicii in amaritudinem[379]. Loquuntur nautae 
atque vectores, in libro Jonae: Rogamus, Domine, ne perdas nos propter 
hominem istum, neque inducas super nos sanguinem innocentem. Sicut enim 
placuit tibi, sic factum est, Domine[380]. Nesciunt causas, quid mereatur 
Propheta, servus fugitivus, et tamen justificant Deum, et sanguinem innocentem 
fatentur, cujus opera non norunt. Et ad extremum, Sicut placuit tibi, Domine, 
sic factum est. Non quaerunt justitiam sententiae Dei: sed veritatem justi 
judicis confitentur.
______________________________________________________________________
Micheas lacrymabili voce testatur: Periit sanctus [Al. semen] de terra, 
et rectus in hominibus non est, omnes in sanguine insidiantur, unusquisque 
fratrem suum venatur ad mortem. Malum manuum suarum dicunt bonum[381]. 
Et iterum: Qui optimus inter eos est, quasi paliurus est, et qui rectus, 
quasi spina de sepe[382]. Haec hominum justitia est, ut juxta verba ejusdem 
772 prophetae, nec amico, nec conjugi, nec filiis sit credendum, quia inimici 
hominis domestici ejus[383]. Quam sententiam etiam sermo Dominicus comprobavit[384]. 
Unde datur consilium per eumdem prophetam: Indicabo tibi, o homo, quid 
sit bonum, et quid Dominus quaerat a te: utique facere judicium, et diligere 
misericordiam, et sollicitum ambulare cum Deo tuo[385]. Numquid dixit,
______________________________________________________________________
habeto aequalitatem Dei, et non hoc, quod maximum est, sollicitum ambulare 
[Al. ambula] cum Deo tuo. Ut numquam securus sis, ut omni observantia custodias 
cor tuum, ut consideres, quoniam in medio laqueorum ambules, et sub murorum 
pinnis ingrediaris, ut illud quotidie mediteris: Juxta semitam
scandalum posuerunt mihi[386]. Superbis enim resistit Deus, humilibus autem 
dat gratiam[387].
          24.
          Timidus vitare potest ad tempus peccata. --Qui cautus et timidus 
est, potest ad tempus vitare peccata, qui securus est de justitia sua, 
repugnat Deo, illiusque auxilio destitutus, insidiis hostium patet. Computrescant, 
dicit Abacuc, ossa mea, et subter me vermes scateant, tantum ut requiescam 
in die angustiae, ut ascendam ad populum fortem meum[388]. Hic tribulationes 
et angustias afflictionemque animi deprecatur, ut in futuro, virorum jam 
cum Christo regnantium numero societur. Ex quo perspicuum est, his pugnam 
atque certamen, et in futuro esse victoriam. Jesus filius Josedec, quod 
interpretatur
______________________________________________________________________
justus Domini[389], sacerdos magnus, indutus describitur vestibus sordidis, 
qui peccatum non fecit, et tamen nostra peccata portavit, ad cujus dextram 
stabat Satanas, ut adversaretur ei. Diciturque ad eum post pugnam atque 
victoriam: Auferte vestem sordidam ab eo: Et, Ecce abstuli a te iniquitatem 
tuam, et haeres Joviniani loquitur: « Sine omni omnino peccato sum, sordida 
vestimenta non habeo, proprio regor arbitrio, major Apostolo sum. Ille 
facit quod non vult, et quod vult non facit, ego facio quod volo, et quod 
nolo non facio, praeparata sunt mihi regna coelorum, immo ipse ea mihi 
meis 773 virtutibus praeparavi. » In quo Adam tenetur obnoxius, et alii 
qui reos se putant in similitudinem praevaricationis Adae, ego solus cum 
mea caterva non teneor. Alii
______________________________________________________________________
clausi cellulis, et feminas non videntes, quia miseri sunt, et verba mea 
non audiunt, torquentur desideriis: ego etiam si mulierum vallor agminibus, 
nullam habeo concupiscentiam. De me enim dictum est: Lapides sancti volvuntur 
super terram[390]; et ideo non sentio, quia liberi arbitrii potestate Christi 
tropaeum circumfero. Audiamus per Isaiam clamantem Deum: Populus meus, 
qui beatos vos dicunt, seducunt vos, et semitam pedum vestrorum supplantant[391]. 
Quis magis supplantat populum Dei: qui liberi arbitrii potestate subnixus 
despicit auxilium Conditoris, et in sua voluntate securus est, an qui ad 
singulas sententias praeceptorum Domini judicium pertimescit? Ad hujuscemodi 
homines loquitur Deus: Vae vobis, qui sapientes estis
______________________________________________________________________
apud vos, et intelligentes vestro judicio[392]. Isaias juxta Hebraicum 
plorat, et dicit: Vae mihi, quia tacui, quia immunda habens labia, et in 
medio populi immunda habentis labia habitans, vidi Dominum sabaoth oculis 
meis[393]. Ille virtutum merito, Dei fruebatur aspectu, et conscientia 
peccatorum,
______________________________________________________________________
labia sua fatebatur immunda. Non quod locutus esset aliquid, quod voluntati 
Domini repugnaret, sed quod siluisset, vel timore, vel pudore perterritus, 
nec arguisset libertate prophetica populum delinquentem. Nos peccantes 
quando corripimus, qui adulamur divitibus, et personas accipimus peccatorum, 
turpis lucri gratia? nisi forte tota eis loquimur [ Al. loquamur] confidentia, 
quorum opibus indigemus? Ut talia non agamus, ut abstineamus nos ab omni 
specie peccatorum, certe verum tacuisse, peccatum est. Quamquam apud Septuaginta 
non sit scriptum, Quia tacui, sed, quia compunctus sum, conscientia scilicet 
peccatorum, ut illud compleatur Propheticum: Versatus sum in miseria, dum 
infigitur mihi spina[394]. Ille peccati spina compungitur:
______________________________________________________________________
tu virtutum floribus vernas: Erubescet, inquit, luna, et confundetur sol, 
quando visitaverit Dominus super militiam coeli in excelsis[395], hoc est 
quod 774 in alio loco scriptum est: Astra quoque non sunt munda in conspectu 
ejus: et, Adversum Angelos suos, perversum quid reperit[396]. Luna erubescit, 
sol confunditur, et coelum operitur cilicio, et nos intrepidi atque laetantes, 
quasi omni careamus vitio, occurremus judicis majestati, quando tabescent 
montes, erecti videlicet in superbiam, et omnis militia coelorum, vel astra, 
vel Angelicae dignitates: et complicabuntur sicut libri coeli, et omnis 
exercitus eorum instar foliorum defluet.
          25.
          Dei justitia.--Quomodo [Al. Quoniam] inebriatus
______________________________________________________________________
est, inquit, in coelo gladius meus, et nunc super Idumaeam descendet[397]. 
Gladius Dei inebriatur in coelis, et tuum solium erit in sanctitate securum? 
In Idumaeam descendet, quae interpretatur, vel sanguinaria vel terrena: 
ut prophetica auctoritate discamus, omnem terram indigere judicio. Unde 
sequitur: Victima Domini in Bosra, quae interpretatur, caro: et interfectio 
ejus multa in terra Edom, id est, in sanguine[398], juxta quod ponit Apostolus: 
Caro et sanguis regnum Dei non possidebunt[399]. Vae qui contradicit fictori 
suo, vae qui dicit patri, ut quid me generasti? et matri, quare me peperisti[400]? 
Hoc ad eos pertinet, qui dicunt, quare talis conditus sum, qui non possum 
in perpetuum carere peccato.
______________________________________________________________________
Quare tale vas fictum, ut non adamantinum permanerem, sed ad omnem tactum 
fictile atque fragile.
Omnes sicut oves erravimus, et omnium nostrum Dominus peccata portavit[401]. 
Intuitus est enim, et diligenter inspexit, nullumque reperit, qui judicaret 
juste, qui suam in omnibus faceret voluntatem. Et idcirco brachium ejus 
salutem praebuit, et justitia sua salvavit omnia, ut omnis mundus subjiciatur 
Deo, et illius clementia conservetur. Fuimus enim immundi non pauci, sed 
omnes. Quasi pannus menstruatae, reputata sunt omnia in lege opera nostra[402]. 
Ad Jerusalem in Ezechiel loquitur Deus. Perfecta eras in decore meo[403]; 
et est sensus, non in tuis operibus, non in tua conscientia, cordisque 
jactantia; sed in meo decore, quo te clementia mea libertate donaveram. 
Denique in consequentibus loquitur ad eam, quando
______________________________________________________________________
salvatur non suo merito, 775 sed ejus misericordia. Recordabor pacti mei 
tecum in diebus adolescentiae tuae, et suscitabo tibi pactum sempiternum, 
et recordaberis viarum tuarum, et confunderis[404]. Et iterum: Suscitabo 
pactum meum tecum et scies quia ego Dominus, ut recorderis et confundaris, 
et non sit tibi ultra aperire os, prae confusione tua, cum fuero placatus 
tibi in omnibus quae fecisti, ait Dominus Deus[405]. Ecce aperte divino 
sermone monstratur, quid in alio loco dixerit: Et mundans te non faciet 
innocentem: quod justi quoque et post peccatum in statum pristinum restituti, 
os aperire non audeant, sed cum Apostolo dicant: Qui non sum dignus vocari 
apostolus, quia persecutus sum Ecclesiam Dei[406]. Denique et in
______________________________________________________________________
alio loco per eumdem prophetam ad eos, qui illius misericordiam consecuti 
sunt, loquitur Deus. Et recordabimini viarum vestrarum et omnium scelerum 
vestrorum, quibus polluti eratis, et displicebit vobis [Al. displicebitis] 
in conspectu vestro, in cunctis malitiis quas fecistis, et scietis quia 
ego Dominus, cum benefecero vobis propter nomen meum, non secundum vias 
vestras malas, neque secundum scelera vestra pessima[407]. Erubescamus 
atque dicamus, quod loquuntur hi qui jam praemia consecuti sunt: loquamur 
peccatores super terram, et in fragili mortalique corpore constituti, quod 
sanctos videmus in coelis dicere, etiam incorruptione et immortalitate 
donatos. Et dicitis, inquit, non est recta via Domini, cum vestrae viae 
pravae sint
______________________________________________________________________
[408]. Pharisaeorum est hoc supercilium, ut peccata propriae voluntatis 
referant ad Conditoris
______________________________________________________________________
injuriam, et illius justitiam calumnientur. Sacerdotes templi mystici, 
quod interpretatur Ecclesia, filii Sadoch, cum vestimentis ministerii non 
egrediuntur ad populum, ne humana conversatione sanctificati maculentur[409]. 
Et tu in medio vulgi, unusque de populo mundum esse te credis?
          26.
          Ex Jeremia. --Jeremiam prophetam breviter percurrentes, sensu 
magis quam sermone carpamus. Circuite, inquit, in exitibus Jerusalem, et 
quaerite in plateis ejus 776 sicubi reperire poteritis virum, qui juxta 
justitiam vivat et fidem, et ero propitius propter eum[410]. Quamvis enim 
dicant: Vivit Dominus, fraudulenter jurant, et hoc ipsum in mendacio.[411]. 
Refutat peccatorum sacrificia: vescendas detrahit offerentibus hostias,
______________________________________________________________________
dicens se non mandasse patribus eorum, quando eduxit eos de terra Aegypti, 
ut offerrent hujusmodi sacrificia. Non enim voluntate, sed idolorum comparatione 
mandavit, malens sibi offerri victimas, quam daemonibus. Omnes recesserunt 
ab eo, nullus est qui loquatur bona, et agat poenitentiam de peccatis suis. 
Sequuntur proprias voluntates, quasi equus promptus ad praelium. Intendunt 
linguam suam quasi arcum: mentiuntur omnia, et non est in eis veritas. 
Amicorum quoque cavendas insidias praecipit, et nulli credere proximorum. 
Singulos enim insidiari amicis, et fratrem a fratre decipi, et hoc facere 
non naturae malo, sed propria voluntate: quia docuerunt linguam suam mendacium, 
et proni feruntur ad injustitiam. Si Aethiops, ait, mutaverit
pellem suam, et pardus varietatem suam, et vos poteritis facere bonum, 
cum didiceritis mala[412]. Ergo pellis Aethiopica et pardorum varietas, 
disciplinae est, non naturae, quae docetur et discitur: tamen auferri non 
potest vitium inoliti mali, nisi per eum, cui omnia possibilia sunt.
          27.
          Unde loquitur ad eum, qui solus verus medicus est: Sana me, Domine, 
et sanabor: salvum me fac, Domine, et salvus ero: tu es gloria [Al. gloriatio] 
mea et spes mea[413]. Si enim ad conditionem meam infelicitatemque respiciam, 
nihil aliud nisi hoc possum loqui: Maledictus homo qui annuntiavit patri 
meo, dicens: Ecce natus est tibi puer: fiat homo ille similis urbibus, 
quas subvertit Deus. Quare enim in vulva non statim perii, et fuisset mihi 
sepulcrum mater mea, et vulva ejus infernus sempiternus.
______________________________________________________________________
Quare egressus sum ex utero, ut viderem labores et miserias, et consumerentur 
dies mei in aerumnis[414]? Tantum de sua conditione securus est, et sic 
confidit in fortitudine, ut mortem
______________________________________________________________________
777 praeferat vitae. Noverat enim vulnus suum et potentiam ejus, quem celare 
nihil potest, qui loquitur per Prophetam: Deus appropinquans ego, et non 
procul[415]. Qui enim coelum replet et terram, nullus potest vitare ejus 
notitiam, et cordis occulta celare. Qui scrutatur renes, introspicit. Et 
ut sciamus Dei esse bonum omne quod gerimus: Ego, inquit, plantabo eos, 
ut nequaquam eradicentur, et ego dabo eis cogitationem et sensum, ut intelligant 
me[416]. Si cogitatio et sensus dantur a Deo, et intellectus Domini ex 
illius, qui noscendus est, radice pullulat, ubi est liberi arbitrii tantum 
superba jactatio? Volumus scire conditionem nostram, audiamus historiam. 
Joachim rex Juda, cunctique socii ejus et principes ejus, auditis sermonibus 
Uriae, voluerunt occidere eum
______________________________________________________________________
[417]. Quod cum ille didicisset, timore perterritus fugit in Aegyptum. 
Cur mortem timebat, qui explicavit sententiam Domini, et qui a se nuntiari 
Domini noverat voluntatem? Dedignamur per singula auxilium Dei, et ad illius 
nutum cuncta gerere negligimus, cum legamus sanctos viros, etiam hominum 
indiguisse praesidio? Periclitatur Jeremias et manifeste dicitur, quod 
auxilio ei fuerit manus Abicam filii Saphan, ne traderetur in potestatem 
vulgi, et obrueretur lapidibus.
          28.
          Evangelii gratia. --Abolitis legis caeremoniis, et duro pondere 
veterum praeceptorum, repromittitur Evangelii gratia, legemque Dominus 
pollicetur, ut omnes eum noverint a minimo usque ad maximum,
______________________________________________________________________
dicens: Dimittam peccata eorum, et iniquitatum illorum ultra memor non 
ero. Quam autem habuerint sancti viri in lege veteri justitiam, sequenti 
sermone demonstrat: Filii Israel, et filii Juda iniquitatem facere perpetuam 
in conspectu meo: ab adolescentia sua usque ad diem praesentem, et civitas 
Jerusalem ab initio conditionis suae usque ad diem eversionis suae me ad 
iracundiam provocavit. Attende quid dicat, finem junge principio, omne 
medium tempus in vitio est. Jeremias sanctificatus in utero antequam natus[418], 
virgo, propheta veteris Testamenti pertremiscit Sedechiam, et flebiliter 
obsecrat, dicens: Nunc ergo, domine mi rex, audi deprecationem meam, et 
praevaleat apud te obsecratio mea, ne remittas 778 me in domum Jonathan 
scribae, ne ibi peream[419]. O Propheta, cur
______________________________________________________________________
times impium regem? Cur eum metuis, quem nosti jam jamque periturum? carcerem 
reformidas, cui paratur paradisus? Respondebit mihi: Homo sum in mortali 
carne et corruptibili constitutus, dolorem
sentio, horresco cruciatus, quos etiam Dominus meus pro mea salute sensurus 
est. Miseretur humano generi Deus, et non vult perire quod fecit. Noli 
timere, Jacob, dicit Dominus: ego enim sum tecum et interficiam omnes gentes 
in quas dispersi te: te vero ipsum perire non faciam, sed castigabo te 
in justitia, et ita miserebor tui, ut te innoxium non relinquam[420].
          29.
          Salvemur Dei misericordia. --Unde et nos dicimus esse justos 
sanctos viros, et post peccata placentes Deo, non suo tantum merito, sed 
ejus clementia, cui omnis creatura subjecta est, et indiget misericordia 
ejus. Audiant haeretici, qui elevantur per superbiam, et dicunt: Ipsi nobis 
fecimus cornua. Audiant illud quod audivit Moab: Audivimus
______________________________________________________________________
superbiam Moab, superbus est valde[421]. Altitudinem illius, et elationem 
et glorificationem, et inflationem cordis ego cognovi, dicit Dominus, quoniam 
nequaquam juxta inflationem ejus et fortitudo illius est[422]. Diciturque 
ad hujuscemodi homines: Inimici autem eorum (haud dubium quin gregis Domini) 
confirmant, dicentes: non peccavimus, cum peccaverint in pulchritudinem 
justitiae, et in exspectationem patrum. Vis scire quando omnia peccata 
finiantur? audi eumdem prophetam: In tempore illo, dicit Dominus, quaeretur 
iniquitas in Israel, et non erit, et peccatum in Juda, et non invenietur[423]. 
Cur, quaeso? sequitur: Quia propitius ero illis. Ubi autem propitiatio 
est, praecessit ante peccatum. Tolle igitur posse, et concedam, omnia, 
donante
______________________________________________________________________
Deo, subsistere. Bonum est praestolari cum silentio salutare Domini[424]; 
bonum est ponere in pulvere os suum, dare percutienti se maxillam, saturari 
opprobriis, spem habere in Domino[425]. Si enim abjecit, et miserebitur 
juxta multitudinem misericordiarum suarum; neque enim humiliavit corde 
suo et abjecit filios hominum. Frustra murmurat homo pro peccatis suis. 
Scrutemur vias nostras, et quaeramus et revertamur ad Dominum[426]. Levemus 
corda cum 779 manibus ad Dominum in coelum, dicamusque ei: Inique egimus, 
et ad iracundiam provocavimus, idcirco tu inexorabilis es[427].
          30.
          Causas divinae voluntatis noscimus. --Daniel propheta loquitur 
ad Nabuchodonosor, quod dominetur
______________________________________________________________________
excelsus regno hominum, et det illud cuicumque voluerit, et extremum atque 
projectum constituat super illud. Interroga eum qua causa ultimum atque 
despectum constituat in regem, et faciat quod voluerit: et discute, utrum 
ipsius voluntas justa sit, de quo scriptum est: Qui suscitat de terra humilem, 
et ae stercore elevat pauperem, ut collocet eum cum principibus, cum principibus 
populi sui[428]. An forsitan juxta te absque judicio atque
______________________________________________________________________
justitia gloriam quaerit, auramque popularem, ut humiles erigat in regnum 
et potentes humilitate commutet? Audi Prophetam dicentem: Omnes habitatores 
terrae, quasi nihil reputati sunt apud eum[429]. Fecit enim quodcumque 
voluit in coelo et in terra, et nemo est, qui resistat voluntati ejus, 
aut possit dicere, quare hoc fecisti, cujus sunt omnia opera in veritate, 
et viae illius justitia, et superbientes potest ipse humiliare. Antiochus 
Epiphanes rex crudelissimus subvertit altare, ipsamque justitiam fecit 
conculcari, quia concessum erat a Domino; causasque reddit, propter peccata 
plurima[430]. Ergo non fecit quod ipse tantum voluit, sed quod propter 
peccata populi concessit Dominus. Denique sequitur, quod non ex propria 
fecerit fortitudine, sed ex ejus
______________________________________________________________________
imperio qui praecepit ut fieret. Illud autem quod in oratione sua loquitur: 
Peccavimus, inique egimus, injuste gessimus et recessimus a mandatis et 
justitiis tuis[431], et caetera hujuscemodi, soletis dicere, 780 quod et 
David, et Daniel, et omnes prophetae, non pro se, qui sancti erant, sed 
ex persona populi sunt locuti. Adversum quam opinionem ipse respondebit, 
et dicet: Cum adhuc orarem, et confiterer peccata mea, et peccata populi 
Israel[432]. Vides ergo quod tam pro peccatis suis, quam pro peccatis populi, 
Dominum sit deprecatus, et effuderit deprecationes suas in conspectu Domini 
Dei sui. Vis iterum nosse, quando peccatum et iniquitas finiatur? Quamquam 
diversa sit auctorum interpretatio, audi eumdem Prophetam: Septuaginta
______________________________________________________________________
hebdomadae completae sunt super populum tuum, et super civitatem tuam sanctam, 
ut compleantur iniquitates, et finem accipiat peccatum, ut dispereat iniquitas, 
et reveletur justitia sempiterna[433]. Quamdiu ergo ille finis adveniat, 
et corruptivum hoc atque mortale incorruptione et immortalitate mutetur, 
necesse est, nos subjacere peccato, non naturae et conditionis, ut tu calumniaris, 
vitio, sed fragilitate, et commutatione voluntatis humanae, quae per momenta 
variatur: quia Deus solus est immutabilis. Quaeris ubi Abel, ubi Enoch, 
ubi Jesus filius Nave, ubi Elisaeus, caeterique sanctorum peccaverint. 
Non est necesse nodum in scirpo quaerere: utinam possem et manifesta reticere 
peccata. Si vis a me verum audire, nescio. Nihil, inquit, mihi conscius
______________________________________________________________________
sum, nec tamen in hoc justificatus sum. Homo videt in facie, Deus in corde[434]. 
Apud ejus conscientiam atque conspectum nullus justificatur[435]. Unde 
et Paulus loquitur confidenter: Omnes peccaverunt, et indigent gloria Dei[436]; 
et: Conclusit Deus omnia sub peccato ut omnium misereatur[437], et caetera 
quae saepe replicavimus.
        LIBER TERTIUS.
______________________________________________________________________
          1.
Baptismus tantum praeterita peccata dimittit. -- 781 CRITOB. Delectatus 
sum tuorum multiplicatione sermonum, de quibus scriptum est: In multiloquio 
non effugies peccatum[438]: sed quid ad causam? Certe hoc fateberis eos, 
qui Christi baptisma consecuti sunt, non habere peccatum. Et si absque 
peccato sunt, justos esse. Cumque semel justi fuerint, si egerint sollicite, 
posse in sempiternum justitiam custodire, ac per hoc omne vitare peccatum. 
ATTIC. Non erubescis explosam atque damnatam Joviniani sententiam sequi? 
Et ille enim his testimoniis tuisque nititur argumentis; immo tu illius 
inventa sectaris, in Oriente docere desiderans, quae olim Romae, et dudum 
in Africa condemnata sunt. Lege ergo quid illi responsum sit, et
______________________________________________________________________
tibi responsum ducito. In dogmatibus enim et quaestionibus disserendis 
non persona, sed causa quaerenda est. Et tamen hoc scito, baptismum praeterita 
donare peccata, non futuram servare justitiam, quae labore et industria, 
ac diligentia, et semper super omnia Dei clementia custoditur: ut nostrum 
sit rogare, illius tribuere quod rogatur: nostrum incipere, illius perficere: 
nostrum offerre quod possumus, illius implere quod non possumus. Nisi enim 
Dominus aedificaverit domum, in vanum laboraverunt qui aedificant eam. 
Nisi Dominus custodierit civitatem, in vanum vigilat [Al. vigilabit] qui 
custodit eam[439]. Unde et Apostolus praecipit: Sic currite, ut comprehendatis. 
Omnes quidem currunt, sed unus accipit coronam[440]. Et in psalmo
______________________________________________________________________
scriptum est: Domine, ut scuto bonae voluntatis tuae coronasti nos[441]. 
Nostra enim victoria et corona
______________________________________________________________________
victoriae, illius protectione 782 et clypeo paratur [ Al. praeparatur]: 
et hic currimus, ut in futuro comprehendamus: ibi accipiet coronam, qui 
in hoc saeculo victor exstiterit; nobisque post baptismum dicitur: Ecce 
sanus factus es, jam noli peccare, ne quid deterius tibi contingat[442]. 
Et: Nescitis quia templum Dei estis; et Spiritus Dei habitat in vobis? 
Si quis templum Dei violaverit, disperdet eum Deus[443]. Et in alio loco: 
Dominus vobiscum est, quamdiu vos estis cum eo: si reliqueritis eum, et 
ille relinquet vos[444]. In cujus putas delubro atque sacrario Christi 
puritas permanet, templique serenitas nullo nubilo contristatur? Eumdem 
semper vultum habere non possumus; quod de Socrate falso philosophi [ Al. 
philosopho]
______________________________________________________________________
gloriantur; quanto magis animum? Multae facies hominum, sic et corda diversa. 
Si fieri posset, ut semper aquae baptismatis mersos tenerent, volitantia 
nos desuper peccata non tangerent: Spiritus sanctus tueretur [ Al. tuetur]. 
Sed impugnat inimicus, nec victus recedit, sed semper in insidiis est, 
ut sagittet in occulto rectos corde.
          2.
          Ex Evangelio juxta Hebraeos. --In Evangelio juxta Hebraeos, quod 
Chaldaico quidem Syroque sermone, sed Hebraicis litteris scriptum est, 
quo utuntur usque hodie Nazareni, secundum Apostolos, sive ut plerique 
autumant, juxta Matthaeum, quod et in Caesariensi habetur bibliotheca, 
narrat historia: Ecce mater Domini et fratres ejus dicebant ei: Joannes 
Baptista baptizat in remissionem peccatorum:
eamus et baptizemur ab eo. Dixit autem eis: Quid peccavi, ut vadam et baptizer 
ab eo? Nisi forte hoc ipsum
quod dixi, ignorantia est. Et in eodem volumine: Si peccaverit, 783 inquit, 
frater tuus in verbo, et satis tibi fecerit, septies in die suscipe eum. 
Dixit illi Simon discipulus ejus: Septies in die? Respondit Dominus, et 
dixit ei: Etiam ego dico tibi, usque septuagies septies[445]. Etenim in 
Prophetis quoque postquam uncti sunt Spiritu sancto, inventus est sermo 
peccati. Ignatius vir apostolicus et martyr, scribit audacter: « Elegit 
Dominus Apostolos, qui super omnes homines peccatores erant. » De quorum 
celeri conversione Psalmista canit. Multiplicatae sunt infirmitates eorum, 
postea acceleraverunt[446]. Quibus testimoniis, si non uteris ad auctoritatem, 
utere saltem ad antiquitatem, quid omnes Ecclesiastici viri senserint. 
Fac aliquem baptizatum,
______________________________________________________________________
vel statim, vel in ipsis diebus morte subtractum, et concedam tibi, quod 
concedere non debeo, nec cogitasse aliquid, nec locutum, in quo errore 
et ignorantia laberetur. Num [ Al. Et] ideo sine peccato erit, quia videbitur 
non superasse, sed fugisse peccatum, ac non potius quia Dei misericordia 
de peccatorum carcere liberatus migravit ad Dominum? Hoc et nos dicimus, 
posse Deum quidquid voluerit; et hominem per se et propria voluntate, quod 
tu asseris, sine peccato esse non posse. Sin autem potest, frustra nunc 
jungis et gratiam, qua potens non indiget. Quod si non potest absque Dei 
gratia, stulte tu dixisti posse quod non potest. Quidquid enim ex alterius 
pendet arbitrio, non ejus est quem posse contendis; sed illius, sine quo 
eum
non posse perspicuum est.
          3.
          Inter esse et posse quantum distet.--C. Rogo, quae est ista pravitas, 
immo absque ratione contentio? Ne hoc quidem mihi das, ut egressus 784 
aquas [ Al. aqua] baptismatis sine peccato sit? A. Aut ego sensum meum 
verbis explicare non valeo. aut, me explicante, ad intelligendum tardior 
es. C. Quonam modo? A. Recordare quid et tu dixeris, et
ego quid loquar. Posuisti, hominem sine peccato esse, si velit. Ego impossibile 
hoc in homine esse respondeo, non quia statim a baptismate homo peccato 
non careat, sed illud tempus quando sine peccato est, nequaquam possibilitati 
humanae, sed Dei gratiae deputatur. Tolle igitur posse, et ego esse concedam. 
Quomodo enim potest, qui per se non potest? Aut quae est illa impeccantia, 
quae statim corporis hujus morte finitur? Aut certe si ultra vitam protraxerit, 
delicti et ignorantiae periculo subjacet [ Al. subjacebit]. C. Dialectica 
me arte concludis, et non Christiana loqueris simplicitate, nodos mihi 
quosdam inter esse, et esse posse concinnans. A. Egone verborum strophis 
ludo, cum hoc de tua processerit officina? Tu enim dicis, non esse hominem 
sine peccato, sed esse posse, cum e contrario
ego tribuam quod negasti, esse hominem sine peccato per Dei gratiam, et 
tamen per se non posse. C. Frustra ergo dantur praecepta, si ea implere 
non possumus. A. Deus possibilia mandavit, hoc nulli dubium est. Sed quia 
homines possibilia non faciunt, idcirco omnis mundus subditus est Deo, 
et indiget misericordia ejus. Aut certe si ostendere potueris, qui universa 
compleverit, tunc poteris demonstrare, esse hominem qui non indiget misericordia 
Dei. Omne enim quod fieri potest, tribus constat temporibus, aut praeterito, 
aut praesenti, 785 aut futuro. Hoc quod asseris, posse hominem sine peccato 
esse si velit, monstra factum esse de praeterito, aut certe nunc fieri: 
de futuro postea videbimus. Quod si nullum
potes ostendere, qui sine omni omnino peccato aut sit, aut fuerit, restat, 
ut de futuro tantum disputatio sit. Interim in duobus temporibus, praeterito, 
atque praesenti victus teneris. Si aliquis fuerit postea major Patriarchis, 
Prophetis, Apostolis, qui peccato careat, tunc futuris de futuro, si potueris, 
persuadeto.
          4.
          Posse hominem pro tempore non peccare.--C. Loquere ut vis, argumentare 
ut libet, numquam mihi liberum arbitrium extorquebis, quod semel concessit 
Deus, nec valebis auferre quod mihi tribuit Deus, posse si voluero. A. 
Exempli gratia, uno tantum utamur testimonio: Inveni David filium Jesse, 
virum secundum cor meum, qui faciat omnes voluntates meas[447]. David sanctum 
esse, non dubium est, et tamen qui electus est, ut omnes Dei voluntates 
faceret, aliqua fecisse reprehenditur. Utique possibile erat ei facere, 
qui ad hoc electus est, ut omnes Dei voluntates faceret. Nec Deus in culpa 
est, qui praedixit eum cunctas suorum praeceptorum facere voluntates; sed 
ille qui praedicta non fecit. Neque enim dixit, invenisse se virum qui
______________________________________________________________________
cunctas in perpetuum suae jussionis faceret voluntates; sed qui tantum 
cunctas faceret voluntates. Hoc et nos dicimus, posse hominem non peccare, 
si velit, pro tempore, pro loco, pro imbecillitate corporea; quamdiu intentus 
est animus, quamdiu chorda nullo vitio laxatur in cithara. Quod si paululum 
se remiserit, quomodo qui adverso flumine lembum trahit, si remiserit manus, 
statim retrolabitur, et fluentibus aquis, quo non vult ducitur; sic humana 
conditio, si paululum se remiserit, discit fragilitatem suam, et multa 
se non posse cognoscit. Putasne apostolum Paulum eo tempore quo scribebat, 
Lacernam, sive penulam, quam reliqui Troade apud Carpum, veniens affer, 
ac libros, et maxime membranas[448], de coelestibus cogitasse mysteriis,
______________________________________________________________________
et non de his quae in usu communis vitae vel corporis necessaria sunt? 
786 Da mihi hominem qui non esuriat, non sitiat, neque algeat, non doleat, 
non febricitet, non torminibus et urinae difficultatibus torqueatur; et 
ego tibi concedam, posse hominem nihil nisi de virtutibus cogitare. Caeditur 
Apostolus a ministro[449], et contra Pontificem qui caedere imperaverat, 
sententiam dirigit: Percutiet te Deus, paries dealbate[450]. Ubi est illa 
patientia Salvatoris, qui quasi agnus ductus ad victimam, non aperuit os 
suum, sed clementer loquitur verberanti: Si male locutus sum, argue de 
malo: si autem bene, quid me caedis[451]? Non Apostolo detrahimus, sed 
gloriam Domini praedicamus, qui in carne passus, carnis injuriam superat 
et fragilitatem; ut
______________________________________________________________________
taceam illud, quod commemorat: Alexander aerarius multa mihi mala ostendit: 
reddet illi Dominus in illa die justus judex[452].
          5.
          Nec est culpanda Creatoris conditio.--C. Cogis me, ut loquar 
quod jam dudum gestio, et tamen
______________________________________________________________________
erumpentia verba non promo. A. Quis enim te prohibet, quod sentis dicere? 
Aut enim quod dicturus es, bonum est, et nos bono fraudare non debes: aut 
malum, et idcirco non nostri gratia, sed pudore siluisti. C. Dicam, dicam 
aliquando quod sentio. Omnis disputatio tua illuc delabitur, ut naturam 
accuses, et culpam referas ad Deum, qui talem hominem condidit. A. Hoc 
illud erat quod volebas, et nolebas dicere? dic, dic quaeso, ut omnes tua 
fruantur prudentia. Reprehendis Deum, quare hominem fecerit hominem? reprehendant 
et Angeli, cur Angeli sint. Omnis creatura causetur, quare id sit quod 
condita est, et non id quod condi potuit. Scilicet nunc mihi puerilibus 
declamantiunculis ludendum est, et a culice atque formica usque ad Cherubim 
et Seraphim veniam,
cur non singula in meliori statu condita sint. Cumque ad excelsas venero 
Potestates, causabor et dicam, quare Deus solus tantum Deus sit, et non 
omnia deos fecerit. Aut enim impossibilitatis juxta te, aut invidiae reus 
erit. Reprehende eum, cur et diabolum in hoc mundo esse concedat, et aufer 
coronam, cum certamen abstuleris. C. Non sum 787 tam vecors, ut querar, 
cur diabolus sit, cujus invidia mors introivit in orbem terrarum: sed hoc 
doleo, cur viri ecclesiastici, et qui magistrorum sibi usurpant vocabulum, 
tollant liberum arbitrium: quo sublato, Manichaeorum secta construitur. 
A. Egone liberum tollo arbitrium, qui in tota disputatione mea nihil aliud 
egi, nisi ut omnipotentiam Dei cum libero arbitrio conservarem? C. Quomodo 
servas liberum
arbitrium, qui dicis hominem nihil posse facere, nisi Deus semper adjuverit? 
A. Si in culpa est, qui libero arbitrio jungit Dei adjutorium: ergo ille 
laudetur, qui Dei tollit auxilium. C. Non tollo Dei auxilium, quippe per 
cujus gratiam possumus omne quod possumus; sed utrumque suis finibus terminamus: 
ut et Dei sit gratiae quod dedit liberi arbitrii potestatem, et nostrae 
voluntatis, facere quid, vel non facere: et quod facientibus praemium, 
et non facientibus poena servetur.
          6.
          Quid Deus coronet in nobis.--A. Videris mihi obliviosus esse, 
et quasi nihil supra dictum sit, per easdem disputationis reverti lineas. 
Hoc enim longa dissertione conclusum est, ut gratia sua Dominus, qua nobis 
concessit liberum arbitrium, in singulis
operibus juvet atque sustentet. C. Quid ergo coronat in nobis, et laudat 
quod ipse operatus est? A. Voluntatem nostram, quae obtulit omne quod potuit, 
et laborem, qui contendit ut faceret, et humilitatem, quae semper respexit 
ad auxilium Dei. C. Ergo si
non fecimus quod praecepit, aut voluit nos adjuvare Deus, aut noluit. Si 
voluit et adjuvit, et tamen non fecimus quod voluimus, non nos, sed ille 
superatus est. Sin autem noluit adjuvare, non est culpa ejus, qui voluit 
facere; sed illius qui adjuvare potuit, et noluit facere. A. Non intelligis 
διλήμματον tuum in grande blasphemiarum decidisse barathrum: ut ex utraque 
parte, aut invalidus sit Deus, aut invidus, et non tantum ei laudis sit, 
quod bonorum auctor est et adjutor, quantum vituperationis, quod mala non 
coercuit. Detrahatur ergo illi, cur diabolum esse permiserit, cur passus 
sit, et hucusque patiatur quotidie aliquid in mundo mali fieri. Quaerit 
hoc Marcion, et omnes 788 haereticorum canes, qui vetus laniant Testamentum, 
et hujuscemodi syllogismum
texere consueverunt. Aut scivit Deus hominem in paradiso positum praevaricaturum 
esse mandatum illius, aut nescivit. Si scivit, non est in culpa is qui 
praescientiam Dei vitare non potuit; sed ille qui talem condidit, ut Dei 
non posset scientiam devitare. Si nescivit, cui praescientiam tollis, aufers 
et divinitatem. Hoc enim genere in culpa erit qui elegit Saul futurum postea 
regem impiissimum. Et Salvator aut ignorantiae, aut injustitiae tenebitur 
reus, cur in Evangelio sit locutus: Nonne vos duodecim ego elegi Apostolos, 
et unus de vobis diabolus est[453]? Interroga eum, cur Judam elegerit proditorem? 
Cur ei loculos commiserit, quem furem esse non ignorabat. Vis audire rationem. 
Deus praesentia judicat, non futura. Nec condemnat ex praescientia, quem 
noverit
______________________________________________________________________
talem fore, qui sibi postea displiceat: sed tantae bonitatis est, et ineffabilis 
clementiae, ut eligat eum, quem interim bonum cernit, et scit malum futurum, 
dans ei potestatem conversionis et poenitentiae, juxta illum sensum Apostoli: 
Ignoras quia benignitas Dei ad poenitentiam te adducit? secundum duritiam 
autem tuam et cor impoenitens, thesaurizas tibi iram in die irae et revelationis 
justi judicii Dei, qui reddet unicuique secundum opera ejus[454]. Neque 
enim ideo peccavit Adam, quia Deus hoc futurum noverat; sed praescivit 
Deus, quasi Deus, quod ille erat propria voluntate facturus. Accusa ergo 
Deum mendacii, quare dixerit per Jonam: Adhuc tres dies, et Ninive subvertetur[455]. 
Sed respondebit tibi per Jeremiam: Ad summam loquar contra gentem et
______________________________________________________________________
regnum, ut eradicem et destruam et disperdam illud. Si poenitentiam egerit 
gens illa a malo suo, quod locutus sum adversus eam, agam et ego poenitentiam 
super malo quod cogitavi ut facerem ei. Et ad summam loquar de gente et 
regno, ut aedificem et plantem illud, si fecerit malum in conspectu meo, 
ut non audiat vocem
meam, poenitentiam agam super bono, quod locutus sum ut facerem ei[456]. 
Indignabatur quondam et Jonas, cur Deo fuerit jubente mentitus: sed injusti 
moeroris arguitur, malens cum pernicie 789 innumerabilis populi verum dicere, 
quam cum tantorum salute mentiri. Ponitur ei exemplum: Tu doles super hedera, 
sive cucurbita in qua non laborasti, neque fecisti ut cresceret, quae sub 
una nocte nata est, et una nocte periit, et ego non parcam Ninive civitati 
magnae, in qua sunt plus quam centum viginti millia hominum, qui nesciunt 
quid sit inter dexteram et sinistram suam[457]. Si in parvulorum aetate 
et simplicium, quos certe peccatores fuisse non poteris approbare, tanta 
fuit hominum multitudo, quid dicemus de utriusque sexus aetate diversa, 
quae juxta
______________________________________________________________________
Philonem, et prudentissimum philosophorum ( Platonem in Timaeo ), ab infantia 
usque ad decrepitam senectutem, septennario ordine devolvitur, dum sibi 
sic invicem aetatum incrementa succedunt, ut quando de alia transeamus 
ad aliam, sentire minime valeamus?
          7.
          Minime peccati auctor est Deus.--C. Tota argumentatio tua huc 
tendit, ut quod Graeci dicunt, αὐτεξούσιον, et nos liberum appellamus arbitrium, 
vocabulo tribuas, re auferas. Tu enim auctorem peccatorum facis Deum, dum 
asseris nihil hominem per se posse facere, sed adminiculo Dei, cui imputetur 
omne quod facimus. Nos autem, sive bonum, sive malum homo fecerit, per 
liberi arbitrii potestatem ei dicimus imputari, qui fecit quod voluit; 
et non ei,
qui semel concessit liberum arbitrium. A. Quamvis tergiverseris, laqueis 
veritatis innecteris; hoc enim modo, etiam si ipse non adjuvat, tamen juxta 
te auctor erit malorum: quia potuit prohibere, et non prohibuit. Vetus 
enim sententia est, homicidam esse eum, qui cum possit hominem de morte 
liberare, non liberet. C. Jamjam tollo manum, cedo, vicisti: si tamen vincere 
est, veritatem velle subvertere, non rebus, sed sermonibus, id est, non 
veritate, sed mendacio. Possum enim illud tibi Apostoli respondere: Et 
si imperitus sermone, non tamen scientia[458]. Quando enim loqueris coactus 
argumentationum strophis, tibi videor assentire, cum autem tacueris, ex 
animo rursus elabitur, ut liquido appareat disputationem tuam non ex fontibus 
veritatis
______________________________________________________________________
790 et christiana simplicitate, sed ex philosophorum minutiis et arte descendere. 
A. Vis ergo me rursum uti testimoniis Scripturarum? Et quomodo jactant 
discipuli tui, nullum argumentationi tuae posse et problematibus respondere? 
C. Non solum volo, sed et cupio. Doce me de Scripturis sanctis,
ubi, sublata liberi arbitrii potestate, faciat homo, quod per se aut nolit, 
aut non potuit.
          8.
          Scripturarum testimonia.--A. Non ita, ut tu proponis, sed ut 
veritas poscit et ratio, Scripturarum vocibus est utendum. Loquitur Jacob 
in oratione sua: Si fuerit Dominus Deus mecum, et custodierit me in via, 
per quam ego pergo, et dederit mihi panem ad manducandum, et vestimentum 
ad operiendum, et reduxerit me cum salute in domum patris mei, erit mihi 
Dominus in Deum, et lapis iste quem posui in titulum, erit mihi domus Dei, 
et omnium quaecumque dederis mihi, decimas offeram tibi[459]. Numquid dixit, 
si liberum arbitrium conservaveris, et cibum et vestimentum meo labore 
quaesiero, et revertero in domum patris mei? Omnia
______________________________________________________________________
dat Domini voluntati, ut mereatur accipere quod precatur. Revertenti de 
Mesopotamia Jacob, Angelorum occurrit exercitus, et vocantur castra Dei[460]. 
Postea pugnat cum Angelo sub figura hominis, et a Domino confortatur: de 
supplantatore Jacob, rectissimus Dei, nomen accepit. Neque enim ad fratrem 
crudelissimum audebat reverti nisi Domini praesidio roboratus. Scriptum 
est in consequentibus: Ortus est ei sol, postquam transivit Phanuel[461], 
quod interpretatur facies Dei. Unde loquitur et Moyses: Vidi Dominum [Al. 
Deum] facie ad faciem, et salva facta est anima mea, non proprietate naturae; 
sed dignatione miserentis. Oritur ergo nobis sol justitiae, quando vultu 
Dei confirmamur. Joseph in Aegypto clauditur carcere, ibique infertur, 
quod custos
______________________________________________________________________
carceris omnia potestati ejus fideique commiserit. Causaque redditur. Quia 
Dominus erat cum eo, et quaecumque faciebat, prosperabantur a Domino in 
manibus ejus[462]. Unde et eunuchis somnia suggeruntur[463], et Pharao 
videt somnium inextricabile[464], ut per hanc occasionem liberaretur Joseph[465], 
pater pasceretur 791 et fratres, Aegyptus tempore famis salvaretur. Sequitur: 
Dixit autem Deus ad Israel in visione noctis: Ego sum Deus patrum tuorum, 
noli timere descendere in Aegyptum; in gentem enim magnam faciam te ibi, 
et ego descendam tecum in Aegyptum, et educam te inde: et ponet Joseph 
manus suas super oculos tuos[466]. Ubi hic est liberi arbitrii potestas? 
An non totum quod ire audeat [ Al.
______________________________________________________________________
audet] ad filium, et genti se committere Dominum nescienti, Dei patrum 
ejus auxilium est? Liberatur populus de Aegypto in manu forti et brachio 
excelso,
non Moysi et Aaron, sed ejus qui signorum miraculis populum liberavit, 
et ad extremum percussit primogenita Aegypti, ut qui prius retinebant pertinaciter, 
ardenter exire compellerent[467]. Salomon loquitur: Esto confidens in Dominum 
in toto corde tuo, in tua autem sapientia ne exalteris: in omnibus viis 
tuis cognosce eum, ut rectas faciat vias tuas[468]. Intellige quid loquitur: 
Nec in sapientia nostra, nec in ullis virtutibus confidendum, sed in solo 
Domino, a quo gressus hominis diriguntur. Denique praecipitur, ut ostendamus 
ei vias nostras, et notas esse faciamus, quae non labore proprio, sed illius 
adjutorio atque clementia rectae fiunt. Unde scriptum est: Rectam fac in 
conspectu meo viam tuam, sive ut alia exemplaria habent: Rectam fac in 
conspectu
______________________________________________________________________
tuo viam meam[469]: ut quod tibi rectum est, etiam mihi rectum esse videatur, 
idem Salomon loquitur, Devolve super Dominum opera tua, et firmabuntur 
cogitationes tuae.[470]. Tunc enim nostra cogitatio confirmatur, quando 
omne quod agimus, quasi super stabilem et solidissimam petram, Domini adjutorio 
devolvimus, eique cuncta reputamus.
          9.
          Ex novo Testamento. --Apostolus Paulus cum Dei beneficia celeri 
sermone narrasset, ad extremum intulit: Et ad haec quis idoneus[471]? Unde 
et in alio loco dicit: Fiduciam autem talem habemus per Christum ad Deum, 
non quod sufficientes simus cogitare aliquid a nobis, quasi ex nobis, sed 
sufficientia nostra ex Deo est, qui et idoneos fecit nos novi
______________________________________________________________________
Testamenti ministros, non littera, sed spiritu. Littera enim occidit, 792 
spiritus autem vivificat[472]. Adhuc audemus per liberum arbitrium superbire, 
et abuti beneficiis Dei in contumeliam largitoris? cum idem vas electionis 
apertissime scribat: Habemus autem thesaurum istum in vasis fictilibus, 
ut abundantia fortitudinis nostrae sit ex Deo, et non ex nobis[473]. Unde 
et in alio loco, retundens haereticorum impudentiam, loquitur: Qui gloriatur, 
in Domino glorietur. Neque enim qui seipsum commendat, ipse probatus est, 
sed quem Deus commendat[474]. Et iterum: Nihil enim mihi defuit ab his, 
qui supra modum sunt Apostoli, licet nihil sim.[475]Petrus loquitur ad 
Dominum, signorum magnitudine conturbatus: Recede a me, quia
______________________________________________________________________
homo peccator sum[476]. Et Dominus ad discipulos: Ego sum vitis et vos 
rami, qui manet in me, et ego in eo, iste affert fructum multum: quia sine
______________________________________________________________________
me nihil potestis facere[477]. Sicut rami et flagella vitium illico contabescunt, 
cum fuerint a matrice praecisa, ita omnis hominum fortitudo marcessit et 
deperit, si a Dei auxilio deseratur. Nemo, inquit, potest venire ad me, 
nisi Pater, qui misit me, traxerit eum[478]. Quando dicit, nemo potest 
venire ad me, frangit superbientem arbitrii libertatem: quod etiam si velit 
ad Christum pergere, nisi fiat illud quod sequitur: nisi Pater meus coelestis 
traxerit eum, nequicquam cupiat, et frustra nitatur. Simul et hoc animadvertendum, 
quod qui trahitur, non sponte currit, sed aut retrectans et tardus, aut 
invitus adducitur.
          10.
          Ex adductis locis arguit. --Qui non potest suis viribus et labore 
venire ad Jesum, quomodo
______________________________________________________________________
potest omnia simul peccata vitare? Et vitare in perpetuum, et Dei sibi 
potentiae nomen assumere? Si enim ille ἀναμάρτητος, et ego ἀναμάρτητος, 
quae inter me et Deum erit distantia? Unum adhuc ponam testimonium, ne 
tibi et auditoribus fastidium faciam. Assuero quem Septuaginta interpretes 
Ἀρταξέρξην [Al. Artaxersen] vocant, somnus aufertur ab oculis, ut Commentarios 
in se fidelium replicans ministrorum, inveniat Mardochaeum, cujus indicio 
de insidiis liberatus est; ut et Esther commendabilior fieret (Esther VI), 
et cunctus populus Judaeorum 793 imminentem vitaret necem. Certe rex potentissimus, 
qui ab India usque ab Septentrionem et Aethiopiam, cunctum possidebat Orientem, 
post largissimas epulas et cibos toto orbe quaesitos dormire cupiebat, 
et somno requiescere,
ac liberum arbitrium implere dormiendi, nisi Dominus provisor bonorum omnium 
impedisset naturae ordinem, ut contra naturam, tyranni crudelitas vinceretur. 
Longum est si voluero cuncta sanctarum Scripturarum exempla proferre. Totus 
sermo Sanctorum ad Deum oratio est: tota oratio et deprecatio extorquet 
clementiam Creatoris, ut qui nostris viribus et studio salvari non possumus, 
illius misericordia conservemur. Ubi autem misericordia et gratia est, 
liberum ex parte cessat arbitrium, quod in eo tantum est, ut velimus atque 
cupiamus, et placitis tribuamus assensum. Jam in Domini potestate est, 
ut id quod cupimus, quod laboramus, ac nitimur, illius ope et auxilio implere 
valeamus.
          11.
          Corporis sanitas animae sanitati comparatur.--
C. Ego simpliciter dixeram, non in singulis operibus
nostris, sed in gratia conditionis et legis, sentiri auxilium Dei, ne liberum 
frangeretur arbitrium. Caeterum sunt plerique nostrorum, qui omnia quae 
agimus, dicant fieri praesidio Dei. A. Qui hoc dicit, vester esse cessabit. 
Aut ergo et tu ista dicito, ut noster esse incipias, aut si non dicis, 
alienus eris cum his qui nostra non dicunt. C. Tuus ero, si mea dixeris, 
immo tu meus, si adversa non dixeris. Sana corpora confiteris, et animae, 
quae fortior est, denegas sanitatem. Ut enim morbus et vulnus in corpore, 
ita peccatum in anima. Qui ergo sanum aliquando hominem confiteris ex ea 
parte qua caro est, quare non sanum dicas et ex ea qua spiritus est? A. 
Sequar propositionem tuam. Numquam hodie effugies, veniam quocumque vocaris. 
C. Paratus sum ad audiendum. A. Et
ego ad loquendum surdis auribus. 794 Respondebo igitur ad propositum. Ex 
anima et corpore compacti, utriusque substantiae naturam consequimur. Quomodo 
corpus sanum dicitur, si nullo languore vexetur, ita anima absque vitio, 
si nulla perturbatione quatiatur. Et tamen quamvis corpus sanum sit integrumque 
et vegetum, et cunctorum sensuum integritate robustum, aut crebris, aut 
raris infirmitatibus condolescit, et ut firmissimum sit, interdum pituitae 
molestiam patitur; ita anima cogitationum et perturbationum impetus sustinens, 
ut superet naufragia, non absque periculo navigat, consideransque fragilitatem 
suam semper de morte sollicita est, secundum illud quod scriptum est: Quis 
est homo qui vivet, et non videbit mortem[479]? Quae cunctis
______________________________________________________________________
intenta est mortalibus, non naturae dissolutione, sed morte peccati, juxta 
illud Propheticum: Anima quae peccaverit, ipsa morietur[480]. Alioquin 
hanc communem mortem, qua et bruta solvuntur animalia, Enoch et Eliam nondum 
vidisse cognoscimus. Da mihi corpus quod numquam languerit, aut quod post 
languorem perpetua sanitate securum sit: et dabo tibi animam quae numquam 
peccaverit, nec post virtutes deinceps peccatura sit, praesertim cum vicina 
sint vitia virtutibus; et si paululum declinaveris, aut errandum tibi sit, 
aut in praeceps cadendum. Quantum enim inter se distant pertinacia et perseverantia, 
parcimonia et frugalitas, liberalitas et profusio, prudentia et calliditas, 
fortitudo et temeritas, cautela et timiditas? quorum alia ad bona,
______________________________________________________________________
alia referuntur ad mala. Quod quidem et in corporibus
invenitur. Si felli provideris temperando, pituita succrescit. Si humores 
siccare festines, inardescit sanguis, bile [ Al. bili] vitiatur, et luteus 
color ora perfundit. Certe ut cunctam medicorum adhibeamus diligentiam, 
et castigatis vivamus cibis, et morborum fomitibus careamus et cruditate, 
occultis quibusdam et soli Deo cognitis 795 causis, vel frigore inhorrescimus, 
vel febre exardescimus, vel torminibus ejulamus et veri medici Salvatoris 
imploramus auxilium, dicimusque cum Apostolis: Magister, salvos nos fac, 
perimus[481].
          12.
          Respondet aliquot e Scriptura objectionibus.--C. Esto, ut nullus 
potuerit omne vitare peccatum in pueritia, adolescentia, et juventute: 
numquid negare potes plurimos justos et sanctos viros post vitia,
______________________________________________________________________
omni se ad virtutes animo contulisse, et per has caruisse peccato? A. Hoc 
est quod tibi in principio dixeram, in nostra esse positum potestate, vel 
peccare, vel non peccare, et vel ad bonum, vel ad malum extendere manum, 
ut liberum servetur arbitrium: sed hoc pro modo et tempore et conditione 
fragilitatis humanae; perpetuitatem autem impeccantiae soli reservari Deo, 
et ei qui Verbum caro factus, carnis detrimenta et peccata non pertulit. 
Nec quia ad breve possum, coges me ut possim jugiter. Possum jejunare, 
vigilare, ambulare, legere, psallere, sedere, dormire, numquid in perpetuum? 
C. Et quare in Scripturis sanctis ad perfectam justitiam provocamur, ut 
est illud: Beati mundo corde, quoniam ipsi Deum videbunt[482]; et: Beati 
immaculati
______________________________________________________________________
in via, qui ambulant in lege Domini[483]; et Dei loquentis ad Abraham: 
Ego sum Deus tuus, placeto in conspectu meo, et esto sine macula, vel querela, 
et ponam testamentum meum inter me et te, et multiplicabo te nimis[484]? 
Si enim non potest fieri quod Scriptura testatur, frustra praecepit ut 
fieret. A. Diversis testimoniis Scripturarum eamdem quaestionem teris in 
theatrales praestigias, quae unum eumdemque hominem personarum varietate 
mutata, in Martem Veneremque producunt: ut qui prius rigidus et truculentus 
incesserat, postea solvatur in mollitiem feminarum. Hoc enim quod nunc 
quasi novum objicis: Beati mundo corde, et, beati immaculati in via, et, 
Esto sine macula, et caetera hujuscemodi, Apostolo respondente convictum 
est,
______________________________________________________________________
Et ex parte cognoscimus, et ex parte prophetamus; 796 et, Nunc per speculum 
videmus in aenigmate: cum autem venerit quod perfectum est, id quod ex 
parte fuerat destructur[485]. Et mundum igitur cor, quod postea sit visurum 
Deum, et beatitudinem vitae immaculatae, et immaculatum cum Abraham vivere, 
in umbra possidemus et imagine.
______________________________________________________________________
Quamvis aliquis Patriarcha sit, quamvis Propheta, quamvis Apostolus, dicitur 
eis in Domino Salvatore: Si vos cum sitis mali, scitis bona dare filiis 
vestris, quanto magis Pater vester qui in coelis est, dabit bona petentibus 
se[486]? Denique et Abraham, cui dictum est: Esto sine querela, et sine 
macula, conscientia fragilitatis suae cecidit pronus in terram. Cumque 
locutus esset ei Deus: Sarai uxor tua non vocabitur ultra Sarai, sed Sara 
erit nomen ejus, et dabo tibi ex ea filium, et benedicam ei, et erit in 
gentes, et reges gentium ex ipso erunt, statim infertur: Cecidit Abraham 
in faciem suam, risitque, et dixit in mente sua: Si centenario nascetur 
filius, et si Sara nonaginta annorum pariet? Dixitque Abraham ad Deum: 
Ismael vivat in conspectu tuo. Cui respondit
______________________________________________________________________
Deus: Etiam. Ecce Sara uxor tua pariet tibi filium, et vocabis nomen ejus 
Isaac, et reliqua[487]. Certe audierat a Deo: Ego sum Deus tuus, placeto 
in conspectu meo, et esto sine macula[488], quare non credidit quod Deus 
repromisit, sed risit in corde, putans se celare Deum, et aperte ridere 
non audens? Denique causas incredulitatis exponens dicit in corde suo: 
Quomodo potest fieri, ut centenarius de nonagenaria uxore generet filium? 
Vivat, inquit, Ismael in conspectu tuo, quem semel dedisti. Difficilia 
non quaero, contentus sum beneficio quod accepi. Quem occulta responsione 
arguens Deus, ait: Etiam. Et est sensus: Fiet quod existimas non futurum. 
Sara uxor tua pariet tibi filium, et antequam ista concipiat, prius quam 
ille nascatur, puero nomen
______________________________________________________________________
imponam. Ex errore enim tuo, quo risisti tacitus, filius tuus Isaac, risus 
nomen accipiet. Sin autem ab his qui sunt mundo corde in hoc saeculo, putas 
videri Deum, quare 797 Moyses qui prius dixerat: Vidi Dominum facie ad 
faciem, et salva facta est anima mea[489]: postea deprecatur, ut eum videat 
cognoscenter? quem quia dixerat se vidisse, audit a Domino: Non potes videre 
faciem meam. Non enim videbit homo faciem meam, et vivet[490]. Unde et 
Apostolus[491], invisibilem solum Deum, qui et lucem habitat inaccessibilem, 
et quem nullus hominum viderit, neque possit videre, appellat. Et Joannes 
evangelista sacra voce testatur, dicens: Deum nemo vidit umquam. Unigenitus 
Filius, qui est in sinu Patris, ipse narravit
______________________________________________________________________
[492]. Qui videt, et narrat, non quantus est ille qui visus est, nec quantum 
novit ille qui narrat: sed quantum potest mortalium sensus accipere.
          13.
          Vera perfectio in coelestibus reservatur. --Quod autem putas 
beatum esse, qui sit immaculatus in via, et ambulet in lege ejus, ex sequenti 
sensu priorem
______________________________________________________________________
intellige. Multis testimoniis supra didicisti, legem nullum potuisse complere. 
Si autem Apostolus ad comparationem gratiae Christi, quae prius lucra arbitrabatur 
in lege, reputavit quasi stercora, ut Christum lucrifaceret, quanto magis 
nos scire debemus, ideo Christi et Evangelii gratiam successisse, quia 
in lege nemo justificari potuit? Si autem [ Al. ergo] in lege nullus justificatur, 
quomodo ad perfectum [ Al. perfectionem] immaculatus est in via, qui adhuc 
ambulat, et ad calcem venire festinat? Certe qui in cursu est, et in via 
graditur, minor est eo qui pervenit ad finem. Si ergo immaculatus est ille 
atque perfectus, qui adhuc ambulat in via, et graditur in lege, quid plus 
habebit ille, qui ad terminum viae legisque pervenit? Unde et Apostolus 
de Domino loquitur
[493], quod in fine mundi, et in consummatione virtutum exhibeat sibi sanctam 
Ecclesiam, non habentem maculam, neque rugam, quam vos putatis jam in ista 
carne mortali et corruptibili esse perfectam, et audire meremini cum Corinthiis: 
Jam perfecti estis, jam divites facti estis, sine nobis regnatis [Al. regnastis], 
atque utinam regnaretis, ut et nos regnaremus vobiscum[494]: 798 cum vera 
et absque omni sorde perfectio in coelestibus reservetur, quando sponsus 
loquetur ad sponsam: Tota pulchra es, amica mea, et macula non est in te[495]. 
Juxta quod et illud intelligitur: Ut sitis irreprehensibiles et simplices 
sicut filii Dei immaculati[496]: quod non dixerit [ Al. dixit] estis, sed 
sitis, in futurum differens, non in praesenti esse
______________________________________________________________________
contestans, ut hic labor sit atque contentio, ibi laboris virtutisque praemia. 
Denique Joannes scribit: Dilectissimi, filii Dei sumus, et nondum apparuit 
quid erimus. Scimus, quia cum apparuerit, similes ei erimus, quoniam eum 
videbimus sicuti est.[497]Quamquam ergo filii Dei simus, tamen similitudo 
Dei, et vera contemplatio, tunc nobis repromittitur, quando apparuerit 
in claritate sua.
          14.
          Pelagii superbia in epist. ad Julianam. --De hoc superbiae tumore, 
et illa orandi prorumpit audacia, qua scribens ad viduam, quomodo sancti 
debeant orare, pronuntias. « Ille enim, inquis, merito ad Deum extollit 
manus, ille preces bona conscientia fundit, qui potest dicere: Tu enim 
nosti, Domine, quam sanctae, quam innocentes, quam purae sint ab
______________________________________________________________________
omni fraude, et injuria, et rapina, quas ad te expando manus: quam justa, 
quam immaculata labia, et ab omni mendacio libera, quibus tibi, ut mihi 
miserearis, preces fundo. » Christiani est haec, an Pharisaei superbientis 
oratio? qui etiam in Evangelio loquebatur: Deus, gratias ago tibi, quia 
non sum sicut
caeteri homines, raptores, injusti, adulteri, et sicut hic publicanus: 
jejuno bis in sabbatho, decimas do omnium quae possideo[498]. Ille agit 
gratias Deo, quia ipsius misericordia non sit sicut caeteri homines, peccata 
detestans, non assumens justitiam. Tu dicis: « Domine, tu nosti quam sanctae, 
quam innocentes, quam purae sint ab omni fraude, injuria et rapina, quas 
ad te expando manus. » Ille bis in sabbatho se jejunare dicit, ut affligat 
carnem vitiis lascivientem, et omnis substantiae suae dat decimas. Redemptio 
enim animae viri, propriae divitiae[499]. Tu cum diabolo gloriaris, dicente: 
Super sidera ascendam, ponam in 799 coelo thronum meum, et ero similis 
Altissimo[500]. David loquitur: Lumbi mei impleti sunt illusionibus[501];
______________________________________________________________________
et, Computruerunt cicatrices meae a facie insipientiae meae[502]; et, Ne 
intres in judicium cum servo tuo; et, Non justificabitur in conspectu tuo 
omnis vivens[503]. Tu sanctum et innocentem et purum te esse jactas, et 
mundas ad Deum expandis manus. Nec sufficit tibi in cunctis operibus gloriari, 
nisi ab omni sermonis orisque peccato mundum esse te dicas, inferens quam 
justa, quam immaculata labia, et ab omni mendacio libera. Ille canit: Omnis 
autem homo mendax[504], et hoc ipsum confirmat apostolica auctoritas, ut 
sit Deus verax[505], omnis autem homo mendax: et tu ab omni mendacio immaculata 
et justa et libera possides labia. Isaias plangit: Heu mihi misero, quoniam 
compunctus sum, quia cum sim homo, et immunda labia habeam,
______________________________________________________________________
in medio quoque populi immunda labia habentis ego habito[506]: et postea 
Seraphim ignitum carbonem forcipe comprehensum defert ad prophetae labia 
purganda, non ut loqueris, arrogantis, sed sua vitia confitentis. Juxta 
illud quod in psalmo dicitur: Quid detur tibi, aut quid apponatur tibi 
ad linguam dolosam? Sagittae potentis acutae cum carbonibus desolatoriis[507]. 
Et post tantum tumorem, orantisque jactantiam et confidentiam sanctitatis, 
quasi stultus stultis persuadere conaris, ut in extremo dicas: Quibus tibi 
ut mihi miserearis preces fundo. Si sanctus es, si innocens, si ab omni 
sorde purgatus, si nec sermone, nec opere peccasti, dicente Jacobo, Qui 
in verbo non peccat, iste perfectus [Al. justus] est vir; et, Nemo potest 
[Al. potens]
______________________________________________________________________
refrenare linguam suam[508], quomodo misericordiam deprecaris, ut videlicet 
plangas te, et fundas preces, quia sanctus et purus es et innocens immaculatisque 
labiis, et ab omni liber mendacio, Dei similis potestati? Sic Christus 
oravit in cruce: Deus Deus meus, ut quid dereliquisti me? longe a salute
______________________________________________________________________
mea, verba delictorum meorum[509]; et rursum, Pater, in manus tuas commendo 
spiritum meum[510], et, Pater, ignosce eis, quod enim faciunt, nesciunt[511]; 
800 qui pro nobis agens gratias dixerat: Confiteor tibi, Domine Pater coeli 
et terrae[512].
          15.
          Ex Oratione Dominica. --Sic docuit Apostolos suos, ut quotidie 
in corporis illius sacrificio credentes audeant loqui: Pater noster, qui 
es in coelis, sanctificetur nomen tuum[513]. Illi nomen Dei, quod per se 
sanctum est, in se sanctificari cupiunt; tu dicis: « Nosti, Domine, quam 
sanctae, et quam innocentes, et quam purae manus meae sint. » Illi inferunt: 
Adveniat regnum tuum: spem regni futuro tempore praestolantes, ut regnante 
Christo,
______________________________________________________________________
nequaquam regnet peccatum in mortali eorum corpore, junguntque: Fiat voluntas 
tua, sicut in coelo et in terra, ut imitetur Angelos humana fragilitas, 
et voluntas Domini compleatur in terra. Tu dicis: « Potest homo si voluerit 
omni carere peccato. » Panem quotidianum, sive, super omnes substantias, 
venturum Apostoli deprecantur, ut digni sint assumptione corporis Christi. 
Et vos per nimiam sanctitatem, securamque justitiam audacter vobis coelestia 
dona vendicatis. Sequitur: Dimitte nobis debita nostra, sicut et nos dimittimus 
debitoribus nostris. De baptismatis fonte surgentes, et regenerati in Dominum 
Salvatorem, impleto illo, quod de se scriptum est: Beati quorum remissae 
sunt iniquitates, et quorum tecta sunt peccata[514], statim in prima
______________________________________________________________________
communione corporis Christi dicunt: Et dimitte nobis debita nostra, quae 
illis fuerant in Christi confessione dimissa; et tu arrogans et superbus 
de sanctarum puritate manuum, et munditia eloquii gloriaris. Quamvis sit 
hominis perfecta conversio, et post vitia atque peccata virtutum plena 
possessio, numquid possunt sic esse sine vitio, quomodo illi, qui statim 
de Christi fonte procedunt? Et tamen jubentur dicere: Dimitte nobis debita 
nostra, sicut et nos dimittimus debitoribus nostris[515]: non humilitatis 
mendacio, ut tu interpretaris, sed pavore fragilitatis humanae suam conscientiam 
formidantis. Illi dicunt: Ne nos inducas in tentationem, tu cum Joviniano 
loqueris, eos qui plena 801 fide baptisma consecuti sunt, tentari ultra, 
et peccare non posse.
______________________________________________________________________
Ad extremum inferunt: Sed libera nos a malo. Quid
precantur a Domino, quod habent in liberi arbitrii potestate? O homo, nunc 
mundus factus es in lavacro, et de te dicitur: Quae est ista, quae ascendit 
dealbata, innitens super fratruelem suum? ut lota quidem sit, sed custodire 
non valeat puritatem, nisi a Domino Deo sustentetur. Quomodo cupis Dei 
misericordia liberari, qui paulo ante liberatus es a peccatis? nisi hac 
ratione qua diximus, ut cum omnia fecerimus, nos inutiles esse fateamur.
          16.
          Pelagiana superbia. Oratio ergo tua Pharisaei vincit superbiam, 
et publicani comparatione damnatur; qui de longe stans, oculos ad Deum 
non audebat attollere, sed percutiebat pectus suum, dicens: Deus propitius 
esto mihi peccatori. Unde profertur Domini sententia: Dico vobis, descendit 
hic justificatus
in domum suam plus quam ille. Omnis enim qui se exaltat, humiliabitur, 
et qui se humiliat, exaltabitur. Apostoli humiliantur, ut exaltentur. Discipuli 
tui elevantur, ut corruant. Eidem adulans viduae non erubescis dicere pietatem, 
quae nusquam reperiatur in terra, et veritatem, quae ubique peregrina sit, 
in illa potissimum commorari, nec recordaris illius sententiae: Populus 
meus, qui beatum te dicunt, seducunt te, et semitas pedum tuorum supplantant, 
laudasque eam vocibus, et dicis, « O te felicem nimium, o beatam, si justitia 
quae esse jam non nisi in coelo creditur, apud te solam inveniatur in terris! 
» Docere est hoc, an occidere? Levare de terra, an praecipitare de coelo, 
id mulierculae tribuere, quod Angeli non audeant usurpare? Si autem pictas,
veritas, atque justitia non inveniuntur in terris, nisi in una muliere, 
ubi erunt justi tui, quos absque peccato in terris esse jactabas? Quae 
duo capitula orationis et laudis, soles cum tuis jurare discipulis non 
esse tua, cum perspicue in eis styli tui splendor eluceat, 802 et tanta 
sit venustas eloquii Tulliani, ut testudineo incedens gradu, quae secreto 
doces, mittisque venalia, publice non audeas profiteri [ al. proferri]. 
O te felicem, cujus praeter discipulos nemo conscribit libros, ut quidquid 
videris displicere, non tuum, sed alienum esse contendas. Et quis ille 
tanti erit ingenii, ut leporem tui sermonis possit imitari?
          17.
          Quomodo infantes sine peccato sint.--C. Non possum ultra differre: 
omnis vincitur patientia vestrorum
iniquitate verborum. Oro te, quid infantuli
peccavere? nec conscientia eis delicti imputari potest, nec ignorantia, 
qui juxta Jonam prophetam manum dexteram nesciunt et sinistram[516]. Peccare 
non possunt, et possunt perire: genua labant, vagitus verba non explicant, 
balbutiens lingua ridetur, et aeternae miseriae cruciatus miseris praeparantur. 
A. Ah! nimium disertus esse coepisti, ut non licam eloquens, postquam discipuli 
tui versi sunt in magistros. Antonius orator egregius, in cujus laudibus 
Tullius pertonat, disertos se ait vidisse multos, eloquentem adhuc neminem. 
Noli ergo mihi oratorum et non tuis floribus ludere, per quos solent imperitorum 
atque puerorum aures decipi, sed simpliciter dic mihi quid sentias. C. 
Hoc dico, concedas mihi saltem eos esse sine peccato, qui peccare
______________________________________________________________________
non possunt. A. Concedam si in Christo fuerint baptizati, nec illico me 
tenebis in assensum sententiae tuae, qua dixisti posse hominem sine peccato 
esse si velit: isti enim nec possunt, nec volunt: sed sine ullo peccato 
per Dei gratiam sunt, quam in baptismo susceperunt. C. Cogis me, ut ad 
invidiosum illud veniam, et dicam tibi: Quid enim peccaverunt? ut statim 
in me populorum lapides conjicias, et quem viribus non potes, voluntate 
interficias. A. Ille haereticum interficit, qui esse haereticum patitur. 
Caeterum nostra correptio, vivificatio est: ut haeresi moriens, vivas catholicae 
fidei. C. Sinos scitis haereticos, cur non accusatis? A. Quia Apostolus[517]me 
docet 803 haereticum post unam et secundam correptionem vitare, non accusare,
______________________________________________________________________
sciens quia perversus sit, et suo judicio damnatus. Alioqui stultissimum 
est, super fide mea, me ex alterius pendere judicio. Quid enim si te alius 
catholicum dixerit, statimne assensum tribuam? Quicumque te defenderit, 
et perversa credentem bene sentire dixerit, non hoc agit, ut te infamia 
liberet, sed ut se infamet perfidiae. Multitudo sociorum nequaquam te catholicum, 
sed haereticum esse demonstrabit. Verum haec Ecclesiastico calcentur pede, 
ne quasi parvulis flentibus tristior quaedam imago monstretur. Hoc nobis 
praestet Dei timor, ut omnes alios contemnamus timores. Proinde aut defende 
quod credis, aut relinque quod defendere non potes. Quemcumque in defensionem 
tui adduxeris, non patronum, sed socium nominabis.
          18.
          Quare infantes baptizentur: et Cypriani testimonium. C. Dic, 
quaeso, et me omni libera quaestione, quare infantuli baptizentur? A. Ut 
eis peccata in baptismate dimittantur. C. Quid enim commeruere peccati? 
Quisquamne solvitur non ligatus? A. Me interrogas? Respondebit tibi Evangelica 
tuba, Doctor Gentium, vas aureum in toto orbe resplendens: Regnavit mors 
ab Adam usque ad Moysen: etiam in eos, qui non peccaverunt, in similitudinem 
praevaricationis Adam, qui est forma futuri[518]. Quod si objeceris dici 
esse aliquos, qui non peccaverunt, intellige eos illud non peccasse peccatum, 
quod peccavit Adam praevaricando in paradiso praeceptum Dei. Caeterum omnes 
homines, aut antiqui propagatoris Adam, aut suo nomine tenentur obnoxii.
______________________________________________________________________
Qui parvulus est, parentis in baptismo vinculo solvitur. Qui ejus aetatis 
est, quae potest sapere, et alieno et suo, Christi sanguine liberatur. 
804 Ac ne me putes haeretico sensu hoc intelligere, beatus martyr Cyprianus, 
cujus te in Scripturarum testimoniis digerendis aemulum gloriaris, in epistola 
quam scribit ad episcopum Fidum de infantibus baptizandis haec memorat: 
« Porro autem si etiam gravissimis delictoribus, et in Deum multo ante 
peccantibus, cum postea crediderint, remissio peccatorum datur, et a baptismo 
atque gratia nemo prohibetur, quanto magis prohiberi non debet infans, 
qui recens natus nihil peccavit, nisi quod secundum Adam carnaliter natus, 
contagium mortis antiquae, prima nativitate contraxit? Qui ad remissionem
peccatorum accipiendam, hoc ipso facilius accedit, quod illi remittuntur 
non propria, sed aliena peccata. Et idcirco, frater charissime, haec fuit 
in concilio nostra sententia, a baptismo atque gratia Dei, qui omnibus 
misericors et benignus et pius est, neminem per nos debere prohiberi. Quod 
cum circa universos observandum sit atque retinendum, tum magis circa infantes 
ipsos et recens natos observandum puta, qui hoc ipso de ope nostra ad divinam 
misericordiam plus merentur, quod in primo statim nativitatis suae ortu 
plorantes ac flentes, nihil aliud faciunt, quam deprecantur. »
          19.
          Laudat S. Augustinum. Scripsit dudum vir sanctus et eloquens 
episcopus Augustinus ad Marcellinum, qui postea sub invidia tyrannidis 
Heracliani
ab haereticis innocens caesus est, duos libros de Infantibus baptizandis 
contra haeresim vestram, per quam vultis asserere, baptizari infantes non 
in remissionem peccatorum, sed in regnum coelorum, juxta illud quod scriptum 
est in Evangelio: Nisi quis renatus fuerit ex aqua et Spiritu sancto, non 
potest intrare in regnum coelorum. Tertium quoque ad eumdem Marcellinum 
contra eos, 805 qui dicunt idem quod vos, posse hominem sine peccato esse, 
si velit, absque Dei gratia. Et quartum nuper ad Hilarium contra doctrinam 
tuam, multa perversa fingentem. Alios quoque specialiter tuo nomini cudere 
dicitur, qui necdum in nostras venere manus. Unde supersedendum huic labori 
censeo, ne dicatur mihi illud Horatii: In silvam ne ligna (Lib. I,
sat. 10). Aut enim eadem diceremus ex superfluo: aut si nova voluerimus 
dicere, a clarissimo ingenio occupata sunt meliora. Hoc unum dicam, ut 
tamdem finiatur oratio, aut novum vos debere symbolum tradere, 806 ut post 
Patrem et Filium et Spiritum sanctum baptizetis infantes in regnum coelorum, 
aut si unum et in parvulis et in magnis habetis baptisma, etiam infantes 
in remissionem peccatorum baptizandos in similitudinem praevaricationis 
Adam. Quod si injusta vobis videtur alienorum remissio peccatorum, qua 
non indiget qui peccare non potuit, transite ad amasium vestrum ( Origenem 
), qui praeterita in coelis et antiqua delicta solvi dicit in baptismo, 
ut cujus in caeteris auctoritate ducimini, etiam in hac parte errorem sequamini.