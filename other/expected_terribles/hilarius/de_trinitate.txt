######################################################################
        1 LIBER PRIMUS.
In quo Hilarius, positis philosophorum de beatitudine ac de Deo sententiis, 
e Scripturis tum veteribus, tum maxime ex Joannis Evangelio veriorem ac 
sublimiorem Dei notitiam, certioremque immortalitatis spem nobis praeberi 
declarat. Deinde ex parta Scripturis Dei cognitione observat summam illius 
majestatem humani ingenii vires superare, nec attingi posse nisi fide; 
hincque natas haereses, quod infinitatem illius intra sensus sui finem 
concludere voluerint. Duas praesertim, Arianam videlicet et Sabellianam, 
impugnandas proponit. Denique quo animo sacra Dei verba legi debeant, quave 
ratione quod ipse de Deo locuturus est excipi velit, lectore praemonito, 
librorum suorum ordinem et argumenta praemittit, huncque
humillima ac fide plena ad Deum prece concludit.
            1.
          In otio et opulentia non est nisi beluina felicitas. --Circumspicienti 
mihi proprium humanae vitae ac religiosum officium, quod vel a natura manans, 
vel a prudentum studiis profectum, dignum aliquid hoc concesso sibi ad 
intelligentiam divino munere obtineret, multa quidem aderant, quae opinione 
communi
efficere utilem atque optandam vitam videbantur, maximeque ea quae et nunc 
et semper antea potissima inter mortales habentur, otium simul atque opulentia, 
quod aliud sine altero mali potius materies, quam boni esset occasio; quia 
et quies inops prope quoddam vitae ipsius intelligatur esse exsilium, et 
opulens inquietudo 2 tanto plus calamitatis afferat, quanto majore indignitate 
his caretur, quae maxime et optata et quaesita sunt ad utendum. Atque haec 
quidem quamquam in se summa atque optima vitae blandimenta contineant, 
tamen non multum videntur a consuetudine esse beluinae oblectationis aliena: 
quibus in saltuosa loca ac maxime pabulis laeta evagantibus, adsit et securitas 
a labore, et satietas ex pascuis. Nam si hic optimus et absolutissimus
vitae humanae usus existimabitur, quiescere et abundare; necesse est hunc 
eumdem, secundum sui cujusque generis sensum, nobis atque universis rationis 
expertibus beluis esse communem: quibus omnibus, natura ipsa in summa rerum 
copia et securitate famulante, sine cura habendi copia redundat utendi.
          2.
          Ad alia natos se senserunt plerique homines. --Ac mihi plerique 
mortalium non ob 3 aliam quidem
causam hanc ineptae ac beluinae vitae consuetudinem et respuisse a se, 
et coarguisse in aliis videntur, quam quod, natura ipsa auctore impulsi, 
indignum homine esse existimaverunt, in officium se ventris tantum et inertiae 
natos arbitrari; et in hanc vitam non ob aliqua praeclari facinoris aut 
bonae artis studia esse deductos, aut hanc ipsam vitam non ad aliquem profectum 
esse aeternitatis indultam quam profecto non ambigeretur munus Dei non 
esse reputandum, cum tantis afflictata angoribus, et tot molestiis impedita, 
sese ipsa atque intra se a pueritiae ignoratione usque ad senectutis deliramenta 
consumeret): et idcirco ad aliquas se patientiae et continentiae et placabilitatis 
virtutes et doctrina et opere transtulisse, quod bene agere atque intelligere, 
id demum
bene vivere esse opinabantur: vitam autem non ad mortem tantum ab immortali 
Deo tribui existimandam; cum boni largitoris non esse intelligeretur, vivendi 
jucundissimum sensum ad tristissimum metum tribuisse moriendi.
          3.
          In Dei cognitionem ardet Hilarius. --Et quamquam non ineptam 
hanc eorum esse sententiam atque inutilem existimarem, conscientiam ab 
omni culpa liberam conservare, et omnes humanae vitae molestias vel providere 
prudenter, vel vitare consulte, vel ferre patienter: tamen hi ipsi non 
satis mihi idonei ad bene beateque vivendum auctores videbantur, communia 
tantum et convenientia humano sensui doctrinarum praecepta statuentes: 
quae cum non intelligere beluinum esset, intellecta tamen
non agere, ultra beluinae immanitatis esse rabiem videretur. Festinabat 
autem animus, non haec tantummodo agere, quae non egisse, et criminum esset 
plenum, et dolorum: sed hunc tanti muneris Deum parentemque cognoscere, 
cui se totum ipse deberet, cui famulans nobilitandum se existimabat, ad 
quem omnem spei suae opinionem referret, in cujus bonitate inter tantas 
praesentium negotiorum calamitates, tamquam tutissimo sibi portu familiarique 
requiesceret. Ad hunc igitur vel intelligendum, vel cognoscendum, studio 
flagrantissimo animus accendebatur.
          4.
          Variae antiquorum de Deo opiniones. Hilario non probantur, pro 
certo habenti Deum non esse nisi unum. --Namque plures eorum numerosas 
incertorum
deorum familias introducebant: et virilem ac muliebrem sexum in divinis 
naturis agere existimantes, ortus ac successiones ex diis deorum asserebant. 
Alii majores ac minores et differentes pro potestate deos praedicabant. 
Nonnulli nullum omnino Deum esse affirmantes, eam tantum, 4 quae fortuitis 
motibus atque concursibus in aliquid exsisteret, naturam
venerabantur. Plerique vero Deum quidem esse opinione publica loquebantur, 
sed hunc eumdem incuriosum rerum humanarum ac negligentem pronuntiabant. 
Aliqui autem ipsas illas creaturarum corporeas conspicabilesque formas 
in elementis terrenis et coelestibus adorabant. Postremo quidam in simulacris 
hominum, pecudum, ferarum, volucrum, serpentum, deos suos collocabant, 
et universitatis Dominum atque infinitatis parentem intra angustias metallorum 
et lapidum et stipitum coartabant. Dignumque jam non erat, auctores eos 
veritatis ex sistere, qui ridicula et foeda et irreligiosa sectantes, ipsis 
illis inanissimarum sententiarum suarum opinionibus dissiderent. Sed inter 
haec animus sollicitus, utili ac necessaria ad cognitionem Domini sui
via nitens, cum neque incuriam Deo rerum a se conditarum dignam esse arbitraretur, 
neque naturae potenti atque incorruptae competere sexus deorum, et successiones 
satorum atque ortorum intelligeret: porro autem divinum et aeternum nihil 
nisi unum esse et indifferens pro certo habebat, quia id quod sibi ad id 
quod esset auctor esset, nihil necesse est extra se quod sui esset praestantius 
reliquisset: atque ita omnipotentiam aeternitatemque non nisi penes unum 
esse; quia neque in omnipotentia validius infirmiusque, neque in aeternitate 
posterius anteriusve congrueret; in Deo autem nihil nisi aeternum potensque 
esse venerandum.
          5.
          E Scripturis discit quid sit Deus; quod aeternus. --Haec igitur, 
multaque alia ejusmodi cum animo
reputans, incidi in eos libros, quos a Moyse atque a prophetis scriptos 
esse Hebraeorum religio tradebat: in quibus ipso creatore Deo testante 
de se, haec ita continebantur: Ego sum, qui sum[1]; et rursum: Haec dices 
filiis Israel. Misit me ad vos is qui est (Ibidem). Admiratus sum plane 
tam absolutam de Deo significationem, quae naturae divinae incomprehensibilem 
cognitionem aptissimo ad intelligentiam humanam sermone loqueretur. Non 
enim aliud proprium magis Deo, quam esse, intelligitur; quia id ipsum quod 
est, neque desinentis est aliquando, neque coepti: sed id, quod cum incorruptae 
beatitudinis potestate perpetuum est, non potuit aut poterit aliquando 
non esse; quia divinum omne neque abolitioni, neque exordio obnoxium est. 
Et cum
______________________________________________________________________
in nullo a se Dei desit aeternitas; digne hoc solum, quod esset, ad protestationem 
incorruptae suae aeternitatis ostendit. 5
          6.
          Deus infinitus; mente capi nequit. --Et ad hanc quidem infinitatis 
significationem satisfecisse sermo dicentis: Ego sum qui sum, videbatur: 
sed magnificentiae et virtutis suae erat a nobis opus intelligendum.
Namque cum esse ei proprium esset, qui manens semper non etiam aliquando 
coepisset; aeterni et incorrupti Dei dignus de se hic rursum auditus est 
sermo: Qui tenet coelum palma, et terram pugillo[2]; et rursum: Coelum 
mihi thronus est, terra autem scabellum pedum meorum. Quam domum mihi aedificabitis, 
aut quis locus erit requietionis meae? Nonne manus mea fecit haec[3]? Universitas 
coeli palma Dei tenetur, et universitas terrae pugillo concluditur. Sermo 
autem Dei, etiamsi ad opinionem religiosae intelligentiae proficit, plus 
tamen significationis introspectus sensu continet, quam exceptus auditu[4]. 
Nam conclusum palma coelum rursum Deo thronus est; et terra, quae pugillo 
continetur,
______________________________________________________________________
     4: (Vide Augustin. epist. CXXXVII ad Volusian., n. 
     3)
eadem et scabellum pedum ejus est: ne in throno et scabello, secundum habitum 
considentis, protensio speciei corporeae posset intelligi, cum id, quod 
sibi thronus et scabellum est, rursum ipsa illa infinitas potens palma 
ac pugillo apprehendente concluderet; sed ut in his cunctis originibus 
creaturarum Deus intra extraque, et supereminens et internus, id est, circumfusus 
et infusus in omnia nosceretur, cum et palma pugillusque continens potestatem 
naturae exterioris ostenderet; ac thronus et scabellum substrata esse ut 
interno exteriora monstraret, cum exteriora sua interior insidens, ipse 
rursum exterior interna concluderet: atque ita totus ipse intra extraque 
se continens ( supple, cuncta), neque infinitus abesset a cunctis, neque 
cuncta
ei qui infinitus est non inessent. His igitur religiosissimis de Deo opinionibus 
veri studio detentus animus delectabatur. Neque enim aliud quid dignum 
esse Deo arbitrabatur, quam ita eum ultra intelligentias rerum esse, ut 
in quantum se ad aliquem praesumptae licet opinionis modum mens infinita 
protenderet, in tantum omnem persequentis se naturae infinitatem infinitas 
immoderatae aeternitatis excederet. Quod cum a nobis pie intelligeretur, 
tamen a propheta haec ita 6 dicente manifeste confirmabatur: Quo abibo 
a spiritu tuo, aut a facie tua quo fugiam? Si adscendero in coelum, tu 
illic es; si descendero in infernum, et ibi ades. Si sumpsero pennas
meas ante lucem, et habitavero in postremis maris: etenim illuc manus tua 
deducet me, et tenebit me dextera tua[5]. Nullus sine Deo, neque ullus 
non in Deo locus est. In coelis est, in inferno est, ultra maria est. Inest 
interior, excedit exterior. Ita cum habet, atque habetur; neque in aliquo 
ipse, neque non in omnibus est.
          7.
          Deus pulcherrimus. Quia caeterarum rerum speciem, si non verbo, 
certe sensu assequimur; Dei autem speciem neutro modo. --Quamquam igitur 
optimae hujus atque inexplicabilis intelligentiae sensu animus gauderet, 
quod hanc in parente suo et creatore immensae aeternitatis infinitatem 
veneraretur; tamen studio adhuc intentiore ipsam illam infiniti et aeterni 
Domini sui speciem quaerebat, ut incircumscriptam
______________________________________________________________________
immensitatem in aliquo pulchrae intelligentiae esse opinaretur ornatu. 
In quibus cum religiosa mens intra imbecillitatis suae concluderetur errorem, 
hunc de Deo pulcherrimae sententiae modum propheticis vocibus apprehendit: 
De magnitudine enim operum, et pulchritudine creaturarum, consequenter 
generationum conditor conspicitur[6]. Magnorum creator in maximis est, 
et pulcherrimorum conditor in pulcherrimis est. Et cum sensum ipsum egrediatur 
operatio, omnem tamen sensum longe necesse est excedat operator. Pulchrum 
itaque coelum, aether, terra, maria, et universitas omnis est, quae ex 
ornatu suo, ut etiam Graecis placet, digne κόσμος, id est, mundus nuncupari 
videtur. Sed si hanc ipsam rerum pulchritudinem ita
______________________________________________________________________
sensus naturali metitur instinctu, ut etiam in quarumdam volucrum ac pecudum 
accidit specie, ut dum infra sententiam sermo est, sensus tamen id ipsum 
intelligens non eloquatur; quod tamen rursum, dum sermo omnis ex sensu 
est, sensus sibi ipse loquatur intelligens: nonne hujus ipsius pulchritudinis 
Dominum necesse est totius pulchritudinis esse pulcherrimum intelligi; 
ut cum aeterni ornatus sui species sensum intelligentiae omnis effugiat, 
opinionem tamen intelligentiae sensus non relinquat ornatus? Atque ita 
pulcherrimus Deus est confitendus: 7 ut neque intra sententiam sit intelligendi, 
neque extra intelligentiam sentiendi.
          8.
          Deus intelligentiam excedens fide attingendus. --His itaque piae 
opinionis atque doctrinae studiis animus imbutus, in secessu quodam ac 
specula pulcherrimae hujus sententiae requiescebat, non sibi relictum quidquam 
aliud a natura sua intelligens, in quo majus officium praestare Conditori 
suo minusve posset, quam ut tantum eum esse intelligeret, quantus et intelligi 
non potest, et potest credi: dum intelligentiam et fides sibi necessariae 
religionis assumit, et infinitas aeternae potestatis excedit.
          9.
          In immortalitatis spem assurgit Hilarius. Hanc ratio ipsa ei 
suadet. --Suberat autem omnibus his naturalis adhuc sensus, ut pietatis 
professionem spes aliqua incorruptae beatitudinis aleret, quam sancta de 
Deo opinio et boni mores quodam victricis militiae
stipendio mererentur. Neque enim fructus aliquis esset, bene de Deo opinari: 
cum omnem sensum mors perimeret, et occasus quidam naturae deficientis 
aboleret. Porro autem non esse hoc dignum Deo ratio ipsa suadebat, deduxisse 
eum in hanc participem consilii prudentiaeque vitam hominem sub defectione 
vivendi et aeternitate moriendi: ut in id tantum non exsistens substitueretur, 
ne substitutus exsisteret; cum constitutionis nostrae ea sola esse ratio 
intelligeretur, ut quod non esset esse coepisset, non ut quod coepisset 
esse non esset.
          10.
          Spem ac Dei notitiam auget Joannis Evangelium. --Fatigabatur 
autem animus, partim suo, partim corporis metu. Qui cum et constantem sententiam 
suam pia de Deo professione retineret, et sollicitam
de se atque hoc occasuro secum, ut putabat, habitaculo suo curam recepisset, 
post cognitionem legis ac prophetarum istius modi quoque doctrinae evangelicae 
atque apostolicae instituta cognoscit: In principio erat Verbum, et Verbum 
erat apud Deum, et Deus erat Verbum. Hoc erat in principio apud Deum. Omnia 
per ipsum facta sunt, et sine ipso factum est nihil. Quod factum est in 
eo, vita est, et vita 8 erat lux hominum, et lux lucet in tenebris, et 
tenebrae eam non comprehenderunt. Fuit homo missus a Deo,
cui nomen erat Joannes. Hic venit in testimonium, ut testimonium perhiberet 
de lumine. Non erat ille lux, sed ut testimonium perhiberet de lumine. 
Erat lux vera, quae illuminat omnem hominem venientem in hunc mundum. In 
mundo erat, et mundus per eum factus est, et mundus eum non cognovit. In 
sua venit, et sui eum non receperunt. Quotquot autem receperunt eum, dedit 
eis potestatem filios Dei fieri, iis qui credunt in nomine ejus: qui non 
ex sanguine, neque ex voluntate viri, neque ex voluntate carnis, sed ex 
Deo nati sunt. Et Verbum caro factum est, et habitavit in nobis: et vidimus 
gloriam ejus, gloriam tamquam unigeniti a Patre, plenum gratia et veritate[7]. 
Proficit mens ultra naturalis sensus intelligentiam, et plus de Deo quam 
opinabatur edocetur. Creatorem
______________________________________________________________________
     7: (Joan. I, 1-14)
enim suum Deum ex Deo discit: Verbum Deum, et apud Deum in principio esse 
audit. Mundi lumen in mundo manens, et a mundo non recognitum intelligit. 
Venientem quoque in sua, a suis non receptum: recipientes autem sub fidei 
suae merito in Dei filios profecisse cognoscit; non ex complexu carnis, 
neque ex conceptu sanguinis, neque ex corporum voluntate, sed ex Deo natos. 
Deinde ( supple, cognoscit) Verbum carnem factum, et habitasse in nobis, 
et gloriam conspectam ejus, quae tamquam unici a patre, sit perfecta cum 
gratia et veritate.
          11.
          Filius Dei Deus. Filios Dei fieri potestas est, non necessitas. 
Filius Dei factus homo, ut homo fieret filius Dei. Christus verus Deus 
et verus homo. --Hic jam mens trepida et anxia plus spei invenit, quam
exspectabat. Ac primum ad cognitionem Dei patris imbuitur. Et quod antea 
de Creatoris sui aeternitate, et infinitate, et specie, naturali sensu 
opinabatur, hic nunc proprium esse etiam unigenito Deo accipit: non in 
deos fidem laxans, quia ex Deo Deum audit; non ad naturae diversitatem 
in Deum ex Deo decedens, 9 quia plenum gratia et veritate Deum ex Deo discit; 
neque praeposterum ex Deo Deum sentiens, quia in principio apud Deum esse 
Deum comperit. Rarissimam deinde hujus salutaris
cognitionis fidem esse, sed maximum praemium noscit: quia et sui non receperunt, 
et recipientes in filios Dei aucti sunt, non ortu carnis, sed fidei. Esse 
autem filios Dei, non necessitatem esse, sed potestatem: quia proposito 
universis Dei munere, non natura gignentium afferatur, sed voluntas praemium 
consequatur. Ac ne id ipsum, quod unicuique esse Dei filio fit potestas, 
in aliquo infirmitatem fidei trepidae impediret; quia per sui difficultatem 
aegerrime speretur, quod et magis optatur, et minus creditur: Verbum Deus 
caro factum est, ut per Deum Verbum carnem factum caro proficeret in Deum 
Verbum. Ac ne Verbum caro factum aut aliquid aliud esset quam Deus Verbum, 
aut non nostri corporis caro esset, habitavit in nobis: ut dum habitat, 
non aliud quam
Deus maneret; dum autem habitat in nobis, non aliud quam nostrae carnis 
Deus caro factus esset; per dignationem assumptae carnis non inops suorum, 
quia tamquam unigenitus a Patre plenus gratiae et veritatis, et in suis 
perfectus sit, et verus in nostris.
          12.
          Divina non capit nisi fides. --Hanc itaque divini sacramenti 
doctrinam mens laeta suscepit, in Deum proficiens per carnem, et in novam 
nativitatem per fidem vocata, et ad coelestem regenerationem obtinendam 
potestati suae permissa, curam in se parentis sui Creatorisque cognescens 
non in nihilum redigendam se per eum existimans, per quem in hoc ipsum 
quod est, ex nihilo substitisset: et haec omnia ultra intelligentiae humanae 
metiens sensum, quia ratio communium opinionum consilii coelestis incapax,
hoc solum putet in natura rerum esse, quod aut intra se intelligat, aut 
praestare possit ex sese. Dei autem virtutes secundum magnificentiam aeternae 
potestatis, non sensu, sed fidei 10 infinitate pendebat: ut Deum in principio 
apud Deum esse, et Verbum carnem factum habitasse in nobis, non idcirco
non crederet, quia non intelligeret; sed idcirco se meminisset intelligere 
posse, si crederet.
          15.
          Christi gesta non succumbunt naturalibus mentium sensibus. --Ac 
ne in aliquo saecularis prudentiae tardaretur errore, ad piae confessionis 
hujus absolutissimam fidem ita insuper per Apostolum divinis dictis edocetur: 
Videte ne quis vos spoliet per philosophiam et inanem deceptionem, secundum 
traditionem hominum, secundum elementa mundi, et non secundum Christum: 
quia in ipso inhabitat omnis plenitudo divinitatis corporaliter, et estis 
in illo repleti, qui est caput omnis principatus et potestatis: in quo 
et circumcisi estis, circumcisione non manu facta in exspoliatione corporis 
carnis, sed circumcisione Christi, consepulti ei in baptismate, in quo 
et resurrexistis per fidem operationis
Dei, qui excitavit eum a mortuis. Et vos, cum essetis mortui in delictis 
et praeputiatione carnis vestrae, vivificavit cum illo, donatis vobis omnibus 
delictis, delens quod adversum nos erat chirographum in sententiis, quod 
erat contrarium nobis: et ipsum tulit e medio, affigens illud cruci: exutus 
carnem, et potestates ostentui fecit, triumphatis iis cum fiducia in semetipso[8]. 
Respuit captiosas et inutiles philosophiae quaestiones fides constans, 
neque humanarum ineptiarum fallaciis succumbens, spolium se praebet veritas 
falsitati; non secundum sensum communis intelligentiae Deum retinens, neque 
de Christo secundum mundi elementa decernens, in quo divinitatis plenitudo 
corporaliter inhabitet: ut dum infinitas aeternae in eo est potestatis,
______________________________________________________________________
omnem terrenae mentis amplexum potestas aeternae infinitatis excedat: qui 
nos ad divinitatis suae naturam trahens, non etiamnum corporali praeceptorum 
observatione distrinxerit, neque per legis umbram ad solemnia desecandae 
carnis ( id est, circumcisionis) imbuerit; sed ut omnem naturalem corporis
necessitatem circumcisus a vitiis spiritus criminum emundatione purgaret: 
cujus morti consepeliremur in baptismo, ut 11 in aeternitatis vitam rediremus; 
dum regeneratio ad vitam mors esset ex vita, et morientes vitiis immortalitati 
renasceremur; ipso pro nobis ex immortalitate moriente, ut ad immortalitatem 
una cum eo excitaremur ex morte. Carnem enim peccati recepit, ut assumptione 
nostrae carnis delicta donaret, dum ejus fit particeps assumptione, non 
crimine; delens per mortem sententiam mortis, ut nova in se generis nostri 
creatione constitutionem decreti anterioris aboleret; cruci se figi permittens, 
ut maledicto crucis oblitterata terrenae damnationis maledicta figeret 
omnia: ad ultimum in homine passus, ut potestates dehonestaret; dum Deus
secundum Scripturas moriturus, et in his vincentis in se fiducia triumpharet; 
dum immortalis ipse, neque morte vincendus, pro morientium aeternitate 
moreretur. Haec itaque ultra naturae humanae intelligentiam a Deo gesta 
non succumbunt rursum naturalibus mentium sensibus; quia infinitae aeternitatis 
operatio infinitam metiendi exigat opinionem: ut cum Deus homo, cum immortalis 
mortuus, cum aeternus sepultus est, non sit intelligentiae ratio, sed potestatis 
exceptio; ita rursum e contrario non sensus, sed virtutis modus sit, ut 
Deus ex homine, ut immortalis ex mortuo, ut aeternus sit ex sepulto. Coexcitamur 
ergo a Deo in Christo per mortem ejus. Sed dum in Christo plenitudo est 
divinitatis, habemus et significationem Dei patris nos coexcitantis in
mortuo, et Christum Jesum non aliud quam Deum in divinitatis plenitudine 
confitendum.
          14.
          Christi fides et mortis metum et vitae tollit taedium.
--In hoc ergo conscio securitatis suae otio mens spebus suis laeta requieverat: 
intercessionem mortis hujus usque eo non metuens, 12 ut etiam reputaret 
in vitam aeternitatis. Vitam autem hujus corporis sui non modo non molestam 
sibi aut aegram arbitrabatur, ut eam quod pueritiae litteras, quod aegris 
medicinam, quod naufragis natatum, quod adolescentibus disciplinam, quod 
militiam esse crederet imperaturis: rerum scilicet praesentium tolerantiam, 
ad praemium beatae immortalitatis proficientem. Quin etiam id, quod sibi 
credebat, tamen per ministerium impositi sacerdotii etiam caeteris praedicabat, 
munus suum ad officium publicae salutis extendens.
          15.
          Haereticorum ingenium. --Sed inter haec emerserunt
desperata in sese, et saeva in omnes impiae temeritatis ingenia ( supple, 
hominum), potentem Dei naturam naturae suae infirmitate moderantium: neque 
ut ipsi usque ad infinitatem opinandi de infinitis rebus emergerent, sed 
intra finem sensus sui indefinita concluderent; essentque sibi arbitri 
religionis, cum religionis opus obedientiae esset officium; sui immemores, 
divinorum negligentes, praeceptorum emendatores.
          16.
          Haereses duae praecipuae de Christo. Sabellii et Arii. --Nam 
ut de caeteris haereticorum stultissimis studiis sileam, de quibus tamen, 
sic ubi occasionem sermonis ratio praebebit, non tacebimus; quidam ita 
evangelicae fidei corrumpunt sacramentum, ut sub unius Dei pia tantum professione 
nativitatem unigeniti
Dei abnegent; ut protensio sit potius in hominem, quam descensio: neque 
ut qui filius hominis secundum tempora assumptae carnis fuit, idem antea
semper fuerit atque sit filius Dei: ne in eo nativitas Dei sit, sed ex 
eodem idem sit; ut unius Dei, ut putant, inviolabilem fidem series ex solido 
in carnem deducta conservet, dum usque ad virginem Pater protensus, ipse 
sibi natus 13 sit in filium. Alii vero (quia salus nulla sine Christo sit, 
qui in principio apud Deum erat Deus Verbum), nativitatem negantes, creationem 
solam professi sunt: ne nativitas veritatem Dei admitteret, sed creatio 
falsitatem doceret, quae dum ementiretur in genere Dei unius fidem, non 
excluderet in sacramento: sed nativitatem veram nomini ac fidei creationis 
subjicientes, a veritate unius Dei separabilem eum facerent, ut creatio 
substitutionis, perfectionem sibi divinitatis non usurparet, quam veritatis 
nativitas non dedisset.
          17.
          Fides vera contra utramque toto hoc opere stabilienda. --Horum 
igitur furori respondere animus exarsit: recolens hoc vel praecipue sibi 
salutare esse, non solum in Deum credidisse, sed etiam in Deum patrem; 
neque in Christo tantum sperasse, sed in Christo Dei filio; neque in creatura, 
sed in Deo creatore ex Deo nato. Maxime ergo properamus ex propheticis 
atque evangelicis praeconiis vesaniam eorum ignorantiamque confundere, 
qui sub unius Dei, sola sane utili ac religiosa praedicatione, aut Deum 
natum Christum negant, aut verum Deum non esse contendunt; ut creatio potentis 
creaturae intra unum Deum fidei sacramentum relinquat; quia nativitas Dei 
extra unius Dei fidem religionem protrahat confitentum. Sed nos edocti 
divinitus neque
duos deos praedicare neque solum, hanc evangelici ac prophetici praeconii 
rationem in confessione Dei patris et Dei filii afferemus, ut unum in fide 
nostra sint uterque, non unus: neque eumdem utrumque, neque inter verum 
ac falsum aliud confitentes; quia Deo ex Deo nato, neque eumdem nativitas 
permittit esse, neque aliud.
          18.
          Lectori fides necessaria. --Et vos quidem, quos fidei calor et 
ignoratae mundo ac sapientibus mundi veritatis studium ad legendum vocavit, 
meminisse
oportet terrenarum mentium infirmas atque imbecillas opiniones esse abjiciendas, 
et omnes imperfectae sententiae angustias religiosa discendi exspectatione 
laxandas. Novis enim regenerati ingenii sensibus opus est, ut unumquemque 
conscientia sua secundum coelestis originis munus illuminet. Standum itaque 
per fidem ante est, ut sanctus Jeremias admonet (XXIII, 22), in substantia 
Dei: ut de substantia Dei auditurus, sensum suum ad 14 ea quae Dei substantiae 
sint digna moderetur; moderetur autem non aliquo modo intelligendi, sed 
infinitate. Quin etiam conscius sibi divinae se naturae participem, ut 
beatus apostolus Petrus in epistola sua altera ait[9], effectum fuisse, 
Dei naturam non naturae suae legibus metiatur, sed divinas professiones
______________________________________________________________________
secundum magnificentiam divinae de se protestationis expendat. Optimus 
enim lector est, qui dictorum intelligentiam exspectet ex dictis potius 
quam imponat, et retulerit magis quam attulerit, neque cogat id videri 
dictis contineri, quod ante lectionem praesumpserit intelligendum. Cum 
itaque de rebus Dei erit sermo, concedamus cognitionem sui Deo, dictisque 
ejus pia veneratione famulemur. Idoneus enim sibi testis est, qui nisi 
per se cognitus non est.
          19.
          Comparatio ad divina nulla est perfecta. --Si qua vero nos de 
natura Dei et nativitate tractantes, comparationum exempla afferemus, nemo 
ea existimet absolutae in se rationis perfectionem continere. Comparatio 
enim terrenorum ad Deum nulla est: sed infirmitas nostrae intelligentiae 
cogit species quasdam ex inferioribus, tamquam superiorum indices quaerere;
ut rerum familiarium consuetudine admonente, ex sensus nostri conscientia 
ad insoliti sensus opinionem educeremur[10]. Omnis igitur comparatio homini 
potius utilis habeatur, quam Deo apta, quia intelligentiam magis significet, 
quam expleat: neque naturis carnis et spiritus, et invisibilium ac tractabilium 
coaequandis praesumpta reputetur, protestans et infirmitati se humanae 
intelligentiae necessariam, et ab invidia esse liberam non satisfacientis 
exempli. Pergimus itaque de Deo
______________________________________________________________________
locuturi Dei verbis, sensum tamen nostrum rerum nostrarum specie imbuentes.
          20.
          Ordo totius operis. --Ac primum ita totius operis modum temperavimus, 
ut aptissimus legentium profectibus connexorum sibi libellorum ordo succederet. 
Nihil enim incompositum indigestumque placuit afferre: ne operis inordinata 
congeries rusticum quemdam tumultum perturbata vociferatione praeberet. 
Sed quia nullus per praerupta conscensus est, nisi substratis paulatim 
gradibus feratur gressus ad summa; nos quoque quaedam gradiendi initia 
ordinantes, arduum hoc intelligentiae iter clivo quasi molliore lenivimus 
non 15 jam gradibus incisum, sed planitie subrepente devexum, ut prope 
sine scandentium sensu, euntium proficeret conscensus.
          21.
          Quid contineat liber secundus. --Post hunc enim primi hujus sermonis 
libellum, sequens ita sacramentum edocet divinae generationis, ut baptizandi 
in Patre et Filio et Spiritu sancto non ignorent nominum veritatem, neque 
vocabulis intelligentiam confundant, sed unumquodque ita sensu concipiant, 
ut est ac nuncupatur; agnituri absolutissime in iis quae dicta sunt, quod 
neque non ipsa veritas sit nominis, neque non nomen sit veritatis.
          22.
          Liber tertius. --Post hunc itaque lenem ac brevem demonstratae 
Trinitatis sermonem, tertius liber, etsi sensim, tamen jam proficienter 
incedit. Nam id, quod ultra humani sensus intelligentiam
Dominus de se professus est, quantis potest potentiae exemplis ad intelligentiae 
fidem coaptat, dicens: Ego in Patre, et Pater in me[11]: ut quod ab homine 
per naturam hebetem non capitur, id fides jam rationabilis scientiae consequatur: 
quia neque non credendum de se Deo est, neque opinandum est, extra rationem 
fidei esse intelligentiam potestatis.
          23.
          Liber quartus. --Quartus deinde liber initium sui ex haereticorum 
doctrinis auspicatur, se ipsum vitiis, quibus fides Ecclesiae infamatur, 
expurgans: ipsam illam perfidiae expositionem a multis non
______________________________________________________________________
olim editam proferens, et subdole eos, ac per id impiissime, unum Deum 
ex lege defendisse convincens, omnibus legis ac prophetarum testimoniis 
ita demonstratis, ut sine Deo Christo unum Deum confiteri irreligiositas 
sit; et confesso unigenito Deo Christo, non unum Deum praedicare perfidia 
sit.
          24.
          Liber quintus. --Quintus vero tenuit eum responsionis ordinem, 
quem haeretici instituerant professionis. Namque cum unum Deum praedicare 
se secundum legem ementiti essent; unum quoque Deum verum ex eadem proferre 
se fefellerunt: ut per exceptionem Dei et unius et veri, nativitatem Domino 
Christo adimerent; quia ubi nativitas est, ibi et intelligentia sit veritatis. 
Nos autem iisdem
gradibus, quibus idipsum negabatur, docentes, nec duos deos, nec solitarium 
verum 16 Deum, sed Patrem verum Deum ita ex lege ac prophetis praedicavimus, 
ne aut unius Dei fidem corrumperemus, aut nativitatem denegaremus. Sed 
quia, secundum illos, creato potiusquam nato nomen Dei Domino Jesu Christo 
deputaretur potius quam inesset; divinitatis veritas ita ex auctoritatibus 
propheticis demonstrata est, ut nos, Domino Jesu Christo Deo vero praedicato, 
intra intelligentiam unius Dei veri nativae in eo divinitatis veritas contineret.
          25.
          Liber sextus. --Sextus vero jam liber omnem haereticae assertionis 
fraudulentiam pandit. Namque ut dictis suis fidem facerent, damnantes dicta 
et vitia haereticorum, Valentini scilicet et Sabellii et Manichaei
et Hieracae, pias Ecclesiae praedicationes velamento professionis impiae 
furati sunt: ut correptis in melius verbis irreligiosorum, et ambigua significatione 
moderatis, sub impietatis damnatione doctrinam pietatis exstinguerent. 
Sed nos singulorum dictis et professionibus demonstratis, sanctas Ecclesiae 
praedicationes absolvimus, neque quidquam cum damnatis haereticis commune 
eis esse permisimus, ut damnanda damnantes, sola venerabiliter sectanda 
sequeremur, filium Dei ( supple, esse) Dominum Jesum Christum, quod maxime 
ab iis negabatur, per haec docentes, dum de eo testatur Pater, dum de se
ipse profitetur, dum Apostoli praedicant, dum religiosi credunt, dum daemones 
clamant, dum Judaei negantes fatentur, dum ignorantes intelligunt gentes; 
ne jam ( id est, ut non) ambigendum permitteretur, quod ignorandum non 
relinquebatur.
          26.
          Liber septimus. Sabellius, Hebion et Arius sese vincendo Ecclesiae 
vincunt. --Septimus deinceps liber, secundum perfectae fidei gradum, susceptae 
disputationis sermonem temperavit. Namque primum, per inviolabilis fidei 
sanam et incorruptam demonstrationem, inter Sabellium et Hebionem et hos 
non veri Dei praedicatores lite certavit, cur Sabellius subsistere ante 
saecula negaret, quem creatum alii confiterentur. Ignorabat enim Sabellius 
subsistentem Filium dum Deum verum operatum in corpore esse non ambigit.
Hi autem negabant nativitatem, et affirmabant creaturam, dum opera ejus 
Dei veri esse opera non intelligunt. Lis eorum, fides nostra est. Nam dum 
filium negat (ideoque errat), in eo vincit Sabellius, 17 quod Deus verus 
(ut recte probat) operatus est: et Ecclesia eos, qui verum in Christo Deum 
negaverint, vincit. At vero cum subsistentem Christum ante saecula hi adversus 
eum demonstrant semper operatum, de condemnato secum Sabellio nobis triumphant, 
Deum quidem verum sciente, sed Dei filium nesciente. Hebion autem ab utroque 
ita vincitur, ut hic (Arius) ante saecula subsistentem, hic (Sabellius) 
verum Deum convincat operatum. Omnesque se invicem vincendo vincuntur: 
quia Ecclesia et contra Sabellium, et contra creaturae praedicatores, et 
contra
Hebionem, Deum verum ex Deo vero Dominum Jesum Christum, et ante saecula 
natum, et postea hominem genitum esse testatur.
          27.
          Argumentum septimi libri. --Nemini autem dubium est, congruum 
id maxime pietati doctrinae fuisse, ut quia ex lege et prophetis primum 
Dei filium, post etiam Deum verum cum sacramento unitatis praedicassemus; 
rursum legem ac prophetas per Evangelia firmantes, primum ex his Dei filium, 
post etiam Deum verum doceremus. Competentissimum itaque fuit, post nomen 
filii, veritatem ejus ostendere: quamquam, secundum communem sensum, veritatis 
absolutionem nuncupatio filii obtineret. Sed ne quid, adversantibus unigeniti 
Dei veritati, occasionis ad fallendum et illudendum relinqueretur;
ipsam illam ( seu, qua proprius Dei filius creditur) proprietatis fidem 
per divinitatis veritatem adstruximus: Deum esse eum, qui Dei filius non 
negaretur, his modis docentes, nomine, nativitate,
natura, potestate, professione; ne (ut non) aliud esset quam nuncuparetur, 
neque nuncupatio non nativitatis esset, neque nativitas naturam amisisset, 
neque natura non retinuisset potestatem, neque potestas non etiam conscia 
sibi veritatis professione notesceret. Causas ergo omnes singulorum generum 
ita ex Evangeliis excerptas subjecimus, ut nec professio tacuerit potestatem, 
nec potestas non exseruerit naturam, nec natura non suae nativitatis sit, 
nec nativitas non sui nominis: ut per id non relinqueretur impietatis calumnia, 
cum Dei veri ex Deo vero divinitatem, secundum et nomen et nativitatem 
et naturam et potestatem, ipsa quoque Dominus Jesus Christus nativae veritatis 
suae protestatione docuisset.
          28.
          Octavus liber. --Octavus jam vero liber, duobus superioribus 
18 libris de Dei filio et Deo vero multum ad credentium fidem proficientibus, 
totus in unius Dei demonstratione detentus est; non auferens filio Dei 
nativitatem, sed neque per eam duum deorum divinitatem introducens. Ac 
primum quibus modis haeretici veritatem Dei patris et Dei filii, quia negare 
non possent, tamen eludere niterentur, edocuit; dissolvens ineptas eorum 
et ridiculas occasiones, quibus per id quod dictum est: Multitudinis autem 
credentium erat anima et cor unum[12]; et rursum: Qui plantat autem, et 
qui rigat, unum sunt[13]; et iterum: Non pro his autem tantum rogo, sed 
et pro iis qui credituri sunt per verbum eorum in me: ut omnes unum sint,
______________________________________________________________________
sicut tu, Pater, in me, et ego in te, ut et ipsi sint in nobis[14]: voluntatis 
potius et unanimitatis quam divinitatis asserunt veritatem. Sed nos haec 
ipsa suis virtutibus pertractantes ( hoc est, secundum vim verborum), fidem 
in se divinae nativitatis continere ostendimus: et omnes dictorum dominicorum 
professiones revolventes, totum atque perfectum, ex apostolicis praeconiis 
ac sancti Spiritus[15]proprietatibus, et paternae et unigenitae majestatis 
sacramentum docuimus: cum et in Patre Filius intellectus, et Pater in Filio 
cognitus, unigeniti Dei nativitatem, et perfecti in eo Dei ostenderent 
veritatem.
          29.
______________________________________________________________________
     15: (Vocis sancti Spiritus, quae hic vis sit, videsis 
     lib. VIII, n. 23)
Liber nonus. Argumenta contra Christi divinitatem. --Parum est autem, in 
rebus ad salutem maxime necessariis, sola ea ad satisfactionem fidei afferre, 
quae propria sunt: quia plerumque blandientes
sensum fallant dictorum nostrorum inexploratae assertiones, nisi etiam 
propositionum adversarum demonstratae inanitates, fidem nostram in eo ipso, 
quod ipsae ridiculae esse arguantur, affirment. Nonus itaque liber totus 
in repellendis iis, quae ad infirmandam unigeniti Dei nativitatem ab impiis 
usurpantur, intentus est: qui dispensationis occulti a saeculis mysterii 
immemores, evangelica fide Deum atque hominem praedicari non recordentur. 
Namque cum Deum esse Dominum nostrum Jesum Christum, et similem Deo esse 
et aequalem ut Deum filium Deo patri, natum ex Deo, et secundum nativitatis 
proprietatem in veritate Spiritus ( hoc est, divinitatis) subsistere negant; 
his niti dictorum dominicorum professionibus solent: Quid me dicis bonum?
Nemo est bonus nisi unus Deus[16]; ut cum dici se bonum coarguat, et non 
nisi 19 bonum Deum unum esse testetur; et extra bonitatem Dei sit, qui 
bonus est, et in Dei non sit veritate, qui unus est. Quibus dictis etiam 
haec ad impietatis suae argumenta connectunt: Haec est autem vita aeterna, 
ut cognoscant te solum verum Deum, et quem misisti Jesum Christum[17]: 
ut solum verum Deum confessus Patrem, nec verus ipse, nec Deus sit; quia 
solius Dei veri exceptio, significatae proprietatis non excedat auctorem. 
Non ambigue autem hoc ab eo dictum esse intelligendum, quia idem dixerit: 
Non potest Filius facere ab se quidquam, nisi quod viderit Patrem facientem[18]: 
ut cum nihil nisi de exemplo operis possit operari, naturae
______________________________________________________________________
in eo intelligatur infirmitas; quia nequaquam sit omnipotentiae comparandum, 
quod alienae operationis subjectum est necessitati; et ratio intelligentiae 
hoc suadeat, in omnibus a se posse et non posse, differre. Differre autem 
eo usque, ut de patre Deo haec ita professus sit: Pater major me est[19]et 
cesset in professione absoluta adversandi calumnia; quia impiae vesaniae 
sit honorem ac naturam Dei tribuere abnuenti. Omni autem modo in tantum 
eum a proprietate veri Dei abesse, ut etiam testatus haec fuerit: De die 
autem illa et hora nemo
______________________________________________________________________
scit, neque Angeli in coelis, neque Filius, nisi Pater solus (Marci XIII, 
32): ut cum Filius nesciat quod Pater solus sciat, longe alienus sit nesciens 
a sciente; quia natura ignorationi obnoxia, non sit ejus virtutis et potestatis, 
quae a dominatu ignorationis excepta sit.
          30.
          Argumentis respondetur. --Haec itaque, corrupto depravatoque 
sensu, impiissime ita intellecta esse monstrantes, omnes dictorum causas 
ex his ipsis vel interrogationum vel temporum vel dispensationum generibus 
attulimus, causis potius verba subdentes, non causas verbis deputantes: 
ut cum a se dissideat, Pater major me est[20]; et, Ego et Pater unum sumus[21]; 
neque idem sit, Nemo bonus est, nisi unus Deus (Luc.
______________________________________________________________________
XVIII, 19); et, Qui me vidit, vidit et Patrem[22]; vel certe tanta a se 
diversitate contraria sint: Pater, omnia tua mea sunt, et mea tua[23]; 
et, Ut cognoscant te solum verum Deum (Ibidem, 3); vel illud, Ego in Patre, 
et Pater in me[24]; et, De die autem et hora nemo scit, neque angeli in 
coelis, neque Filius, nisi Pater solus[25]. Intelligantur in singulis et 
dispensationum praedicationes, 20 et consciae potestatis naturalis professiones: 
et cum idem sit dicti auctor utriusque, demonstratis tamen virtutibus generum 
singulorum (naturarum singularum quae sunt in Christo), non pertineat ad 
contumeliam verae divinitatis, quod ad sacramentum fidei evangelicae sub 
dispensatione et causae et temporis et nativitatis et nominis
______________________________________________________________________
praedicatur.
          31.
          Liber decimus. Quaedam Scripturae verba haereticis specie tenus 
faventia. --Decimi vero libri eadem est ratio, quae fidei. Nam quia ex 
passionis genere et professione quaedam per stultae intelligentiae sensum 
ad contumeliam divinae in Domino Jesu Christo naturae virtutisque rapuerunt; 
ea ipsa demonstranda fuerunt, et ab his impiissime intellecta esse, et 
a Domino ad protestationem verae et perfectae in se majestatis esse memorata. 
Namque his sibi dictis, ut religiose impii sint, blandiuntur: Tristis est 
anima mea
usque ad mortem[26]; ut longe a beatitudine atque incorruptione Dei sit, 
in cujus animam dominans metus tristitiae imminentis inciderit: qui etiam 
usque ad hanc precem consternatus fuerit passionis necessitate: Pater, 
si possibile est, transeat calix iste a me (Ibidem, 39): et sine dubio 
timere videretur perpeti, quod ne pateretur oraverit; quia patiendi trepidatio 
causam attulerit deprecandi: in tantum vero infirmitatem ejus obtinuerit 
vis doloris, ut in ipso crucis tempore diceret: Deus, Deus meus, quare 
me dereliquisti[27]? qui etiam usque ad querelam desolationis suae, passionis 
acerbitate commotus, auxilii inops paterni, spiritum in hac voce emiserit 
cum dixit: Pater, commendo in manus tuas spiritum meum[28]; et exhalandi
______________________________________________________________________
spiritus trepidatione turbatus tuendum hunc Deo patri commendaverit; quia 
commendationis necessitatem desperatio securitatis exegerit.
          32.
          Alia iis opponuntur. --Sed stultissimi atque impiissimi homines, 
non intelligentes nihil contrarium in rebus iisdem ab eodem dictum fuisse, 
verbis tantum inhaerentes, causas ipsas dictorum reliquerunt. Nam cum longe 
multumque diversum sit, Tristis est anima mea usque ad mortem[29]; et, 
Amodo videbitis Filium hominis sedentem a dextris virtutis (Ibidem, 64); 
neque idipsum sit, Pater, si possibile est, transeat calix iste a me (Ibidem, 
39); et illud, Calicem quem dedit mihi Pater meus, non bibam eum[30]? longeque 
diversum sit: Deus, Deus meus, quare me dereliquisti[31]? 21
______________________________________________________________________
ab eo: Amen dico tibi, hodie meum eris in paradiso[32]: multum quoque dissentiat: 
Pater, commendo in manus tuas spiritum meum[33]; et illud, Pater, remitte 
illis, quia quod faciunt nesciunt (Ibidem, 34): ad impietatem reciderunt 
divinorum dictorum incapaces. Et cum non conveniat trepidationi et libertati, 
festinationi et excusationi, querelae et adhortationi, diffidentiae et 
intercessioni, divinae professionis naturaeque immemores, ad argumentum 
impietatis suae, dispensationis gesta et dicta tenuerunt. Itaque nos demonstratis 
omnibus,
______________________________________________________________________
quae in sacramento et animae et corporis Domini Jesu Christi sunt,nihil 
inexploratum, nihil tacitum dereliquimus: sed dictorum omnium pacificam 
intelligentiam singulis quibusque causarum generibus coaptantes, nec trepidare 
fiduciam, nec evitare voluntatem, nec conqueri securitatem, nec commendationem 
sui orantem, aliis veniam desiderasse monstravimus: fidem dictorum universorum 
absoluta evangelici mysterii praedicatione firmantes.
          33.
          Liber XI alia haereticorum argumenta refellit. --Igitur quia 
desperatissimos homines ne ipsa quidem resurrectionis gloria intra religionis 
intelligentiam edoctos cohibuit, sed aut per dignationis professionem, 
impietatis suae arma sumpserunt, aut sacramenti revelationem ad Dei contumeliam 
transtulerunt:
ut per id quod dictum est, Adscendo ad patrem meum et ad patrem vestrum, 
ad Deum meum et ad Deum vestrum[34], dum communis nobis atque ipsi et Pater 
pater est, et Deus Deus est, extra exceptionem veri Dei sit in professione 
communi, eumque sicuti nos et creationis necessitas creatori Deo subdat, 
et adoptio assumat in filium; jam vero nulla in eo divinae naturae proprietas 
existimanda sit, secundum Apostoli dictum, Cum autem dixerit, Omnia subjecta 
sunt, praeter eum qui subjecit ei omnia; cum enim fuerint subjecta ei omnia, 
tunc et ipse subjicietur ei qui ei subjecit omnia, ut sit Deus omnia in 
omnibus[35]. Quia subjectio et infirmitatem subjecti protestetur, et dominantis 
significet potestatem: in his quoque cum
______________________________________________________________________
summa religionis demonstratione tractandis liber undecimus occupatur, 22 
etiam ex his ipsis dictis apostolicis demonstrans, non modo non ad divinitatis 
infirmitatem subjectionem proficere, sed per eam ipsam ( supple, subjectionem) 
veritatem Dei, quia ex Deo sit natus, ostendi: et per id, quod sibi ac 
nobis et Pater pater est et Deus Deus est, nobis multum acquiri, et ei 
nihil detrahi; cum scilicet homo natus, et universis carnis nostrae passionibus 
functus, ad Deum et Patrem nostrum, ut homo noster in Deum glorificandus 
adscenderet.
          34.
          Liber XII Arianam haeresim apertius expugnat. Filium Dei ita 
natum esse ut semper fuerit. --Quod autem in omni genere doctrinarum observari 
semper meminimus, ut si qui diu tenui primum exercitatione longoque usu 
humilioris studii fuerint eruditi, tum jam ad rerum ipsarum, quibus imbuti 
sunt, experimenta mittantur; ut cum jam bene luserint bella militaturi, 
in militiam protrahantur; aut cum forenses lites scholaris materiae tentaverint, 
tunc mittantur ad tribunalium pugnas; aut cum in stagnis domesticis navim 
nauta intrepidus instruxerit, tunc magni et peregrini maris committatur 
procellis: id ipsum nos in hac maxima et gravissima totius fidei intelligentia 
facere curavimus. Namque cum antea a levibus initiis de nativitate, de 
nomine, de divinitate,
de veritate fidem teneram imbuissemus, ac leni profectu etiam usque ad 
evellendas omnes haereticorum occasiones, legentium studia extulissemus; 
tum eos jam ad ipsam palaestram gloriosi certaminis magnique produximus: 
ut in quantum ad aeternae nativitatis complectendam intelligentiam humana 
mens communis sensus opinione deficitur, in tantum studiis divinis ad sentienda 
ea, quae ultra naturae nostrae opinionem sunt, niterentur; quaestionem 
hanc maxime dissolventes, quae saecularis sapientiae hebetudine invalescens, 
de Domino Jesu ratione se putet dicere: Erat quando non erat, et, Non fuit 
ante quam nasceretur, et, De non exstantibus factus est: ut quia nativitas 
eam videatur afferre causam, ut esset qui non erat, et cum non exsisteret 
nasceretur; per id
quoque unigenitum Deum sensui temporum subdant: (quasi vero non fuisse 
eum aliquando, fides ipsa et 23 ratio nativitatis ostendat) atque ideo 
ex eo quod non fuit, natum esse dicant, quia nativitas praestet esse quod 
non fuit. Sed nos apostolicis atque evangelicis testimoniis semper Patrem, 
semper Filium praedicantes, non post aliqua Deum omnium, sed ante omnia 
esse docebimus: neque incidere in eum irreligiosae hujus intelligentiae 
temeritatem, ut de non exstantibus nasceretur, et non fuerit ante quam 
natus sit; sed ita semper fuisse, ut et natum praedicemus; ita vero natum 
esse, ut semper fuisse manifestemus: sitque in eo non innascibilitatis 
exceptio, sed nativitatis aeternitas; quia et nativitas auctorem habeat, 
neque careat aeternitate divinitas.
          35.
Exponuntur verba: Dominus creavit me, etc. --
Et quia dicti prophetici inscii, et coelestis doctrinae imperiti sunt; 
corrupto sensu ac proprietate sententiae creatum esse per id Deum potius 
quam natum affirmare nituntur, quia dictum est, Dominus creavit me in initium 
viarum suarum in opera sua[36]; ut sit ex communi creationum natura, licet 
sit praestantior in genere creationis; neque in eo sit gloria divinae nativitatis, 
sed virtus potentis creaturae. Verum nos nihil novum, nihil extrinsecus 
praesumptum afferentes, ipso illo Sapientiae testimonio veritatem dicti 
rationemque praestabimus, neque ad nativitatis divinae et aeternae intelligentiam 
trahi posse, quod in initium viarum Dei et in opera sit creatus, quia non 
idem sit in haec creatum esse, et ante omnia natum esse: cum ubi nativitatis
______________________________________________________________________
significatio est, sola nativitatis professio est; ubi vero creationis est 
nomen, ibi causa ejusdem creationis anterior est: et cum ante omnia sit 
nata Sapientia, tamen quia etiam in res aliquas sit creata, non idipsum 
sit id quod ante omnia est, et quod coepit esse post aliqua.
          36.
          Liber XII quae de Spiritu sancto confitenda sunt aperit. --Dehinc 
consequens visum est, creationis nomine a fide, quae nobis de unigenito 
Deo est, repudiato, ea quoque quae confessioni sancti Spiritus congrua 
ac religiosa essent, docere: ut jam confirmatis longo anteriorum libellorum 
diligentique tractatu, nihil de totius fidei absolutione deesset, cum amotis 
vitiosarum praedicationum etiam de opinione Sancti Spiritus irreligiositatibus, 
illaesum atque incontaminatum
regenerantis Trinitatis sacramentum intra definitionem salutarem apostolica 
atque evangelica auctoritas contineret: neque jam per sensus humani sententiam 
Spiritum Dei inter creaturas quisquam auderet referre, quem ad immortalitatis 
pignus, et ad divinae incorruptaeque naturae consortium sumeremus. 24
          37.
          Gratia ad recte scribendum necessaria imploratur. --Ego quidem 
hoc vel praecipuum vitae meae officium debere me tibi, Pater omnipotens 
Deus, conscius sum, ut te omnis sermo meus et sensus loquatur. Neque enim 
ullum aliud majus praemium hic ipse usus mihi a te concessus loquendi potest 
referre, quam ut praedicando te tibi serviat, teque quod es, patrem, patrem 
scilicet unigeniti Dei, aut ignoranti
saeculo, aut neganti haeretico demonstret. Et in
hoc quidem tantum voluntatis meae professio est: caeterum auxilii et misericordiae 
tuae munus orandum est, ut extensa tibi fidei nostrae confessionisque vela 
flatu Spiritus tui impleas, nosque in cursum praedicationis initae propellas. 
Non enim nobis infidelis sponsionis istius auctor est, dicens: Petite, 
et dabitur vobis; quaerite, et invenietis; pulsate, et aperietur vobis[37]. 
Nos quidem inopes ea quibus egemus precabimur, et in scrutandis prophetarum 
tuorum apostolorumque dictis studium pervicax afferemus, et omnes obseratae 
intelligentiae aditus pulsabimus: sed tuum est, et oratum tribuere, et 
quaesitum adesse, et patere pulsatum. Torpemus enim quodam naturae nostrae 
pigro stupore, et ad res tuas intelligendas intra ignorantiae necessitatem 
ingenii nostri
______________________________________________________________________
imbecillitate cohibemur: sed doctrinae tuae studia ad sensum nos divinae 
cognitionis instituunt, et ultra naturalem opinionem fidei obedientia provehit.
          38.
          Exspectamus ergo ut trepidi hujus coepti exordia incites, et 
profectu accrescente confirmes, et ad consortium vel prophetalis vel apostolici 
spiritus voces: ut dicta eorum non alio quam ipsi locuti sunt sensu apprehendamus, 
verborumque proprietates iisdem rerum significationibus exsequamur. Locuturi 
enim sumus, quae ab iis in sacramento praedicata sunt, te aeternum Deum, 
aeterni unigeniti Dei patrem: et unum te sine nativitate, et unum Dominum 
Jesum Christum ex te nativitatis aeternae, non in deorum numerum veritatis 
diversitate referendum:
neque non ex te genitum, qui Deus unus es, praedicandum; neque aliud quam 
Deum verum, qui ex te Deo vero patre natus est, confitendum. Tribue ergo 
nobis verborum significationem, intelligentiae lumen, dictorum honorem, 
veritatis fidem: et praesta, ut quod credimus, et loquamur; scilicet, ut 
contingat nobis, unum te Deum patrem et unum Dominum Jesum Christum de 
Prophetis atque Apostolis cognoscentibus, nunc adversum negantes haereticos, 
ita Deum et te celebrare, ne solum; et eum praedicare, ne falsum.
        25-26 LIBER SECUNDUS.
De veritate Trinitatis generatim, et de singularum personarum dignitate 
et officio nominatim disserit.
Ac primo quidem declarat Hilarius tanti mysterii notitiam in baptismo traditam 
sufficere. Tum de haeresum origine, deque haereticis Trinitatis fidem infestantibus
pauca praelocutus, ad scribendum de tam reconditis rebus invitum se ac 
trementem adduci pluribus protestatur. Hinc ubi aperuit de Patre quid sentiat, 
verbis rem ut est non satis explicari ostendit. Deinde quid sit quidve 
non sit Filius exponit; et arguit eos, qui inique ferunt se generationis 
illius sacramentum capere non posse; cum tot aliis in rebus, etiam suis, 
aequanimiter imperiti sint. Hanc vero inenarrabilem Filii Dei generationem 
sapientibus saeculi, scribis legis, et haereticis ignoratam, divina illius 
natura prius paucis demonstrata, verbis Piscatoris explicat.
Postea fidem Scripturis fundatam commendans, eam medicamento comparat medendis 
omnibus morbis idoneo, idque confirmat allatis Scripturae testimoniis,
quibus Sabellii simul et Hebionis Arianorumque commenta debellantur. Non 
tacet quaedam de Christo in Scripturis memorari, quae Deo indigna videantur; 
sed in iis ipsis, quae humani generis causa pertulisse narratur, ostendit 
non deesse potestatis ac dignitatis signa, quibus eum vere Deum esse doceamur.
Tandem Spiritum sanctum existere a Patre et Filio distinctum probat, et 
eorum scrupulum levat, qui hoc aut ignorant aut ambigunt, quia Spiritus 
voce Patrem aut Filium frequenter intelligi videant. Praeterea demonstratur 
Spiritus sancti divina natura, officium, quam necessarium nobis sit illius 
donum, quove studio promerendum.
            1.
          Quod sufficiat Trinitatis notitia in baptismo tradita.
--Sufficiebat credentibus Dei sermo, qui in aures nostras Evangelistae 
testimonio cum ipsa veritatis suae virtute transfusus est, cum dicit Dominus: 
Euntes nunc docete omnes gentes, baptizantes eos in nomine Patris et Filii 
et Spiritus Sancti, docentes eos servare omnia quaecumque mando vobis: 
et ecce ego vobiscum sum omnibus diebus usque in consummationem saeculi[38]. 
Quid enim in eo de sacramento salutis humanae non continetur? aut quid 
est, quod sit reliquum aut obscurum? Plena sunt omnia ut a pleno, et a 
perfecto perfecta. Nam et verborum significationem, et efficientiam rerum, 
et negotiorum ordinem, et naturae intelligentiam comprehendunt. Baptizare 
jussit in nomine Patris et Filii et Spiritus sancti, id est, in
______________________________________________________________________
confessione et auctoris, et unigeniti, et doni. Auctor unus est omnium. 
Unus est enim Deus Pater, ex quo omnia; et unus Unigenitus Dominus noster
Jesus Christus, per quem omnia; et unus Spiritus, donum in omnibus. Omnia 
ergo sunt suis virtutibus ac meritis ordinata: una potestas ex qua omnia, 
una progenies per quam omnia, perfectae spei munus unum. Nec deesse quidquam 
consummationi tantae reperietur, intra quam sit, in Patre et Filio et Spiritu 
sancto, infinitas in aeterno, species in imagine, usus in munere.
          2.
          Plura de ea disserere cogit haereticorum vitium. --Sed compellimur 
haereticorum et blasphemantium 27 vitiis, illicita agere, ardua scandere, 
ineffabilia eloqui, inconcessa praesumere. Et cum sola fide expleri quae 
praecepta sunt oporteret, adorare videlicet Patrem, et venerari cum eo 
Filium, sancto Spiritu abundare; cogimur sermonis nostri humilitatem
ad ea quae inenarrabilia sunt extendere, et in vitium vitio coartamur alieno: 
ut quae contineri religione mentium oportuissent, nunc in periculum humani 
eloquii proferantur.
          3.
          Haeresis e Scriptura perperam intellecta nascitur. --Exstiterunt 
enim plures, qui coelestium verborum simplicitatem pro voluntatis suae 
sensu, non pro veritatis ipsius absolutione susciperent, aliter interpretantes 
quam dictorum virtus postularet. De intelligentia enim haeresis, non de 
Scriptura est: et sensus,
non sermo fit crimen. Numquid corrumpi veritas potest? Cum patris nomen 
auditur, numquid natura filii non continetur in nomine? Numquid Spiritus 
Sanctus non erit, qui nuncupatur? Neque enim in Patre potest non esse quod 
pater est, neque in Filio deesse quod filius est, neque in Spiritu sancto 
non exstare quod sumitur. Sed homines mente perversi omnia confundunt et 
implicant, et usque ad naturae demutationem sensus sui perversitate contendunt; 
ut quod Pater est Patri adimant, dum volunt Filio auferre quod filius est. 
Adimunt autem, quando cum his non de natura sit filius. Non ex natura autem 
est, quando non eadem in se habet ortus, et generans. Neque enim filius 
est, cui alia ac dissimilis erit a patre substantia. Pater autem quomodo
erit, si non quod in se substantiae atque naturae est, genuerit in filio?
          4.
          Haereticorum doctrinae novae, Sabellii, Hebionis, Arianorum, 
Pneumatomachorum. --Haec igitur licet mutare de eo quod sint nullo modo 
possint, afferunt tamen doctrinas 28 novas et humana commenta: ut Sabellius 
Patrem extendat in Filium, idque nominibus potius confitendum putet esse 
quam rebus, cum ipsum sibi Filium, ipsum proponat et Patrem: ut Hebion 
omne initium filio Dei ex Maria
concedens, non ex Deo hominem, sed ex homine Deum proferat; neque subsistens 
antea quod in principio apud Deum erat Deus Verbum virgo susceperit, sed 
carnem genuerit per verbum; quia in Verbo antea, non existentis unigeniti 
Dei naturam dicat, sed sonum vocis elatum: ut aliqui hujus nunc temporis 
praedicatores, qui ex nihilo atque a tempore formam et sapientiam et virtutem 
Dei provehunt; ne si ex Patre sit Filius, Deus sit imminutus in Filium; 
solliciti nimium, ne Patrem Filius ab eo natus evacuet: atque idcirco Deo 
in filii creatione subveniant, eum ex non exstantibus comparando, ut intra 
naturae suae perfectionem Pater, quia nihil ex eo sit genitum, perseveret. 
Jam vero quid mirum, ut de Spiritu sancto diversa sentiant, qui in largitore 
ejus
creando, et demutando, et abolendo tam temerarii sint auctores? atque ita 
dissolvant perfecti hujus sacramenti veritatem, dum substantias diversitatum 
in rebus tam communibus moliuntur: Patrem negando, dum Filio quod est filius 
adimunt; Spiritum sanctum negando, dum et usum et auctorem ejus ignorant. 
Ita et imperitos perdunt, dum rationem praedicationis hujus affirmant; 
et audientes fallunt, dum naturam nominibus adimunt, quia nomina non possunt 
auferre naturae. Praetermitto reliqua humani periculi nomina, Valentinos, 
Marcionitas, Manichaeos pestesque caeteras, quae interdum imperitorum mentes 
occupant, et ipso contagio conversationis 29 inficiunt: fitque omnium lues 
una, dum in audientium sensum praedicantium morbus infunditur.
          5.
          De divinis sermonem quam aegre ac tremens instituat Hilarius. 
--Horum igitur infidelitas in anceps nos ac periculum protrahit, ut necesse 
sit de tantis ac tam reconditis rebus aliquid ultra praescriptum coeleste 
proferre. Dixerat Dominus baptizandas gentes, In nomine Patris et Filii 
et Spiritus sancti. Forma fidei certa est: sed quantum ad haereticos
omnis sensus incertus est. Ergo non praeceptis aliquid addendum est, sed 
modus est constituendus audaciae: ut quia malignitas instinctu diabolicae 
fraudulentiae excitata veritatem rerum per naturae nomina eludit, nos naturam 
nominum proferamus; et editis, prout in verbis habebimus, dignitate atque 
officio Patris, Filii, Spiritus sancti, non frustrentur naturae proprietatibus 
nomina, sed intra naturae significationem nominibus coartentur. Et nescio 
quid de his rebus aliter sentientibus animi sit, veritatem corrumpentibus, 
tenebras luci inferentibus, insecabilia desecantibus, incorrupta scindentibus, 
indivisa partientibus. Quibus si tantum factu facile est perfecta concerpere, 
jus ponere potestati, modum circumscribere infinito: mihi certe his respondenti
in curis aestus est, in sensu labes[39]est, in intelligentia stupor est; 
in sermone autem non jam infirmitatem, sed silentium confitebor. Et certe 
mihi extorquetur hoc velle, dum et audaciae resistitur, et errori consulitur, 
et ignorantiae providetur. Immensum est autem quod exigitur, incomprehensibile 
est quod audetur; ut ultra praefinitionem Dei, sermo de Deo sit. Posuit 
naturae nomina, Patrem, Filium, Spiritum sanctum. Extra significantiam 
sermonis est, extra sensus intentionem, extra intelligentiae conceptionem, 
quidquid ultra quaeritur, non enuntiatur, non attingitur, non tenetur. 
Verborum significantiam rei ipsius natura consumit, sensus contemplationem 
imperspicabile lumen obcaecat, intelligentiae 30 capacitatem quidquid fine 
nullo continetur
______________________________________________________________________
excedit. Sed nos necessitatis hujus ab eo, qui haec omnia est, veniam deprecantes, 
audebimus, quaeremus, loquemur: et, quod solum in tanta rerum quaestione 
promittimus, ea quae erunt significata credemus.
          6.
          Patris notio. --Pater est, ex quo omne quod est constitit. Ipse 
in Christo et per Christum
origo omnium. Caeterum ejus esse in sese est, non aliunde quod est sumens, 
sed id quod est, ex se atque in se obtinens. Infinitus, quia non ipse in 
aliquo, sed intra eum omnia; semper extra locum, quia non continetur; semper 
ante aevum, quia tempus ab eo est. Curre sensu si quid ei putas ultimum 
esse, eum semper invenies: quia cum semper intendas, semper est quod intendas. 
Semper autem locum ejus intendere ita tibi est, ut ei esse sine fine est. 
Sermo in eo deficiet, non natura claudetur. Iterum revolve tempora, esse 
semper invenies: et cum calculi numerus in sermone defecerit, Deo tamen 
semper esse non deficit. Intelligentiam commove, et totum mente complectere; 
nihil tenes. Totum hoc habet reliquum, reliquum autem hoc semper in toto
est. Ergo neque totum, cui reliquum est; neque reliquum est omne, quod 
totum est. Reliquum enim, portio est; omne vero, quod totum est. Deus autem 
et ubique est, et totus ubicumque est. Ita regionem intelligentiae excedit, 
extra quem nihil est, et cui est semper ut semper sit. Haec veritas est 
sacramenti Dei, hoc imperspicabilis naturae nomen in Patre. Deus invisibilis, 
ineffabilis, infinitus: ad quem et eloquendum sermo sileat, et investigandum 
sensus hebetetur, et complectendum intelligentia coartetur. Habet tamen, 
ut diximus, naturae suae nomen in patre: sed pater tantum est. Non enim 
humano modo habet aliunde quod pater est.
Ipse ingenitus, aeternus, habens in se semper ut semper sit. Soli Filio 
notus: quia Patrem nemo novit nisi Filius, et 31 cui voluerit Filius revelare; 
neque Filium nisi Pater: illis scientia mutua est, illis vicissim cognitio 
perfecta. Et quia Patrem nemo novit nisi Filius, de Patre una cum revelante 
Filio, qui solus testis fidelis est, sentiamus.
          7.
          Pater ineffabilis est. Dei scientia perfecta. --Atque haec senserim 
potius de Patre, quam dixerim: nam me non fugit, quod ad ea quae ejus sunt 
eloquenda, sermo omnis infirmus sit. Sentiendus est invisibilis, incomprehensibilis, 
aeternus. Caeterum ipsum quod in semetipso et a semetipso sit, et ipse 
per se sit; quod invisibilis, et incomprehensibilis, et immortalis: in 
his quidem honoris
confessio est, et sensus significatio, et quaedam circumscriptio opinandi, 
sed naturae sermo succumbit, et rem ut est verba non explicant. Namque 
quod in semetipso sit cum audias, rationi humanae absolutio non occurrit; 
habere enim haberique discernitur, et erit alterum quod est, alterum in 
quo est. Si rursum quod a semetipso sit accipias; nemo sibi ipse et munerator 
et munus est. Si quod immortalis est; ergo est aliquid non ab eo, cui alter 
non fiat obnoxius: nec solum id est, quod per enuntiationem verbi hujus 
vindicatur ab altero. Si quod incomprehensibilis est: nusquam ergo erit, 
quod negatur attingi. Si quod invisibilis est, caret se ipso
quidquid non exstat ad visum. Deficit ergo in nuncupatione confessio, ex 
quidquid illud sermonum aptabitur, Deum ut est, quantusque est, non eloquetur. 
Perfecta scientia est, sic Deum scire, ut licet non ignorabilem, tamen 
inenarrabilem scias. Credendus est, intelligendus est, adorandus est; et 
his officiis eloquendus.
          8.
          Filius quid sit, quid non sit. --Evecti de importuosis locis 
in altum turbato mari sumus, et nec regredi, nec progredi sine periculo 
licet: plus tamen difficultatis in emetiendis est, quam emensis. Est Pater 
ut est, et ut est esse credendus est. 32 Filium mens consternatur attingere, 
et trepidat omnis sermo se prodere. Est enim progenies ingeniti, unus ex 
uno, verus a vero, vivus a vivo, perfectus a perfecto,
virtutis virtus, sapientiae sapientia, gloria gloriae, imago invisibilis 
Dei, forma patris ingeniti. Quam autem progeniem opinabimur unigeniti ab 
ingenito? Clamat enim saepe numero Pater de coelis: Hic est filius meus 
dilectus, in quo bene complacui[40]. Non est abscissio, aut divisio: impassibilis 
est enim ille qui genuit, et imago invisibilis Dei est ille qui natus est; 
et testatur: Quia Pater in me, et ego in Patre[41]. Non est assumptio: 
verus enim filius Dei est, et clamat: Qui me vidit, vidit et Patrem[42]. 
Sed neque esse ut caetera jussus est: namque Unigenitus ex uno est, et 
in se habet vitam, ut habet in se vitam ille qui genuit; ait enim: Sicut 
habet Pater vitam in semetipso, ita dedit Filio habere vitam in semetipso[43]. 
Sed neque
______________________________________________________________________
pars Patris in Filio est; testatur enim Filius: Omnia quae Patris sunt, 
mea sunt[44]: et rursum: Et mea omnia tua sunt, et tua mea[45]; et: Quaecumque 
habet Pater, dedit Filio; testatur et Apostolus: Quia in ipso inhabitat 
omnis plenitudo divinitatis corporaliter[46]. Neque natura habet omnia 
esse, quod portio est. Perfectus autem a perfecto est: quia qui habet omnia, 
dedit omnia. Neque existimandus est non dedisse, quia habeat; vel non habere, 
quia dederit.
          9.
          Filii Dei generatio captum humanum superat. --Habent igitur nativitatis 
hujus uterque secretum.
______________________________________________________________________
Et si quis forte intelligentiae suae imputabit, generationis hujus sacramentum 
non posse se consequi, cum tamen et Pater sit absolute intellectus et Filius; 
majore istud dolore a me audiet ignorari. Ego nescio, non requiro; et consolabor 
me tamen. Archangeli nesciunt, angeli non audierunt, saecula non tenent, 
propheta non sensit, apostolus non interrogavit, filius ipse non edidit. 
Cesset dolor querelarum. Non te, quisquis es qui haec requires, revoco 
in excelsum, 33 non in amplitudinem tendo, non deduco in profundum: nonne 
aequanimiter ignorabis Creatoris nativitatem, ignorans originem creaturae? 
Hoc saltem requiro, sentisne te genitum, et quae ex te generentur intelligis? 
Non quaero sensum unde hauseris, vitam unde sortitus sis, intelligentiam 
unde
adeptus sis, quale est quod in te sit odor, sensus visus, auditus; certe 
nemo quod facit nescit: quaero unde ista iis quos generes indulgeas, qualiter 
sensum inseras, oculos accendas, cor affigas. Haec, si potes, enarra. Habes 
ergo quae nescis, et tribuis quae non intelligis: aequanimiter imperitus 
in tuis, insolenter in Dei rebus ignarus.
          10.
          Generatio Dei qui pie et quo fructu investigetur. --Audi igitur 
Patrem ingenitum, audi unigenitum Filium; audi: Pater major me est[47]; 
audi: Ego et Pater unum sumus[48]; audi: Qui me vidit, vidit et Patrem[49]; 
audi: Pater in me est, et ego in Patre[50]; audi: Ego de Patre exivi[51]; 
et, Qui est in sinu Patris; et, Omnia quae habet Pater,
______________________________________________________________________
tradidit Filio; et, Vitam Filius in semetipso habet, sicut et Pater habet 
in semetipso[52]; audi Filium imaginem, sapientiam, virtutem, gloriam Dei: 
et intellige proclamantem Spiritum sanctum: Generationem ejus quis enarrabit[53]? 
et objurga Dominum testantem: Nemo novit Filium nisi Pater, neque Patrem 
quis novit nisi Filius, et cui voluerit Filius revelare (Matth. XI, 27: 
et insere te in hoc secretum, et inter unum ingenitum Deum, et unum unigenitum 
Deum, arcano te inopinabilis nativitatis immerge. Incipe, procurre, persiste: 
etsi non perventurum sciam, tamen gratulabor
______________________________________________________________________
profecturum. Qui enim pie infinita persequitur, etsi non contingat aliquando, 
tamen proficiet prodeundo. Stat in hoc intelligentia fine verborum.
          11.
          Filii natura. Fidei officium. --Est Filius ab eo patre qui est, 
unigenitus ab ingenito, progenies a parente, vivus a vivo. Ut Patri vita 
in semetipso, ita et Filio data est vita in semetipso. Perfectus a perfecto, 
quia totus a toto; non divisio aut discissio, quia alter in altero, et 
plenitudo divinitatis in Filio est. Incomprehensibilis ab incomprehensibili; 
novit enim nemo, nisi invicem. Invisibilis ab invisibili: 34 quia imago 
Dei invisibilis est; et quia qui vidit Filium, vidit et Patrem. Alius ab 
alio; quia pater et filius: non natura divinitatis
alia et alia; quia ambo unum. Deus a Deo, ab uno ingenito Deo unus unigenitus 
Deus; non dii duo, sed unus ab uno; non ingeniti duo, quia natus est ab 
innato; alter ab altero nihil differens, quia vita viventis in vivo est. 
Haec de natura divinitatis attigimus, non summam intelligentiae comprehendentes, 
sed intelligentes esse incomprehensibilia quae loquamur. Nullum ergo, dicis, 
officium est fidei, si nihil poterit comprehendi. Immo hoc officium fides 
profiteatur, id unde quaeritur incomprehensibile sibi esse se scire.
          12.
          Generatio Filii Dei, ignota sapientibus mundi, scribis legis, 
miraculis non satis probata. --Superest de inenarrabili generatione Filii 
adhuc aliquid, immo aliquid illud adhuc totum est. Aestuo differor,
hebesco, et unde incipiam nescio. Nescio enim quando natus sit Filius; 
et nefas est mihi nescire quod natus sit. Quem imprecer? quem implorem? 
ex quibus libris ad tantarum difficultatum enarrationem verba praesumam? 
Evolvam omnem Graeciae scholam? Sed legi: Ubi sapiens? ubi conquisitor 
saeculi[54]? In hoc ergo sophistae mundi et sapientes saeculi muti sunt; 
sapientiam
______________________________________________________________________
enim Dei reprobaverunt. Scribam ergo legis consulam? Sed ignorat; quia 
ei crux Christi scandalum est. Hortabor forte vos connivere et tacere, 
quia ad venerationem satis sit ejus qui praedicatur, leprosos emundatos 
fuisse, surdos audisse, claudos cucurrisse, paralyticos constitisse, caecos 
lumen recepisse, caecum ab utero oculos consecutum, daemonas fugatos, aegrotos 
revaluisse, mortuos vixisse? Sed haec haeretici confitentur, et pereunt.
          13.
          Eadem piscatori revelata. Verbum est a tempore liberum. --Exspectate 
itaque nihil minus claudorum cursu, caecorum visu, fuga daemonum, vita 
mortuorum. Consistit enim mecum, in patrocinium editarum superius difficultatum, 
piscator egens, ignarus,
indoctus, manibus lino occupatus, veste uvida, pedibus limo oblitus, totus 
e navi. Quaerite et intelligite, utrum mirabilius fuerit mortuos excitasse, 
an imperito scientiam doctrinae istius intimasse. Ait enim: 35 In principio 
erat Verbum[55]. Quid est istud, in principio erat? Transeuntur tempora, 
transmittuntur saecula, tolluntur aetates. Pone aliquod quod voles tua 
opinione principium: non tenes tempore, erat enim unde tractatur. Respice 
ad mundum, intellige quid de eo scriptum sit: In principio fecit Deus coelum 
et terram[56]. Fit ergo in principio quod creatur, et aetate continens 
quod in principio continetur ut fieret. Meus autem piscator illitteratus, 
indoctus, liber a tempore, solutus a saeculis est, vicit omne principium: 
erat enim
______________________________________________________________________
quod est, neque in tempore aliquo concluditur ut coeperit, quod erat potius 
in principio, quam fiebat.
          14.
          Non est tamen solitarium. --Sed excidisse forte ab ordine propositae 
distributionis piscatorem nostrum deprehendemus: Verbum enim tempore liberavit, 
et suum est sibique, quod liberum est, et solitarium et obtemperans nemini. 
Aures
erigamus in caetera. Ait: Et Verbum erat apud Deum[57]. Jam sine principio 
est apud Deum, quod erat ante principium. Est ergo qui erat, apud Deum: 
et qui abest a cognitionis tempore, non abest ab auctore. Piscator noster 
evasit: sed forte haerebit in caeteris.
          15.
          An sit sonus vocis juxta Hebionem. Vocis sono non congruit erat. 
Verbum Deus est. -- Dices enim: Verbum sonus vocis est, et enuntiatio negotiorum, 
et elocutio cogitationum. Hoc apud Deum erat, et in principio erat: quia 
sermo cogitationis aeternus est, cum qui cogitat sit aeternus. Respondeo 
tibi interim pro piscatore meo paucis, dum videbimus quomodo rusticitatem 
suam ipse defendat. Sermo in natura habet ut esse possit, sequens
______________________________________________________________________
autem ei est ut fuerit; est vero tantum cum auditur. Et quomodo in principio 
erat, quod neque ante tempus, neque post tempus est? Et nescio an vel ipso 
esse possit in tempore: loquentium enim sermo neque est ante quam loquantur, 
et cum locuti erunt non erit; in eo autem ipso 36 quod loquuntur, dum finiunt, 
jam non erit id unde coeperunt. Haec a me, ut ab uno ex caeteris. Sed piscator 
aliter pro se: et objurgabit te prius, cur negligenter audieris. Nam etsi 
sententiam primam rudis auditor amiseras: In principio erat Verbum, de 
sequenti quid quereris, Et Verbum erat apud Deum? Numquid audieras, in 
Deo (et non apud Deum ), ut sermonem reconditae cogitationis acciperes? 
aut fefellerat rusticum, quid esset inter inesse et adesse momenti? Id
enim, quod in principio erat, non in altero esse, sed cum altero praedicatur. 
Sed de superioribus nihil sumo, consequentia sibi adsint; statum Verbi 
et nomen exspecta. Dicit namque: Et Deus erat Verbum. Cessat sonus vocis, 
et cogitationis eloquium. Verbum hoc res est, non sonus; natura, non sermo; 
Deus, non inanitas est.
          16.
          Nec laedit unitatem Dei. --Sed trepido in dicto, et me insolens 
sermo commovet. Audio: Et Deus erat Verbum, cui unum Deum prophetae nuntiaverunt. 
Sed ne quo ultra trepidatio mea progredi possit, redde sacramenti tanti 
piscator meus dispensationem, et refer ad unum omnia sine contumelia, sine 
abolitione, sine tempore. Ait: Hoc erat in principio apud Deum. Cum hoc 
erat in principio, non tenetur in tempore; cum Deus est, non refertur ad 
vocem; cum est apud Deum nihil nec offenditur, nec aufertur: nam nec aboletur 
in alterum et apud unum ingenitum Deum, ex quo ipse unus unigenitus Deus 
est, praedicatur.
          17.
          Tempus ab eo est, tempus quid. --Expectamus adhuc a te, piscator, 
plenitudinem Verbi. Erat quidem
in principio, sed potuit non esse ante principium. Etiam hic tibi aliquid 
pro piscatore meo profero: Quod erat, non potuit non fuisse; erat enim 
non habet in tempore non fuisse. Sed quid pro se ille? Omnia per eum facta 
sunt[58]. Ergo si nihil sine illo est; per quem universa 37 coeperunt; 
et in infinitum est, per quem quod est omne sit factum. Tempus enim est 
spatii, non in loco, sed in aetate manentis significata moderatio. Et cum 
ab eo omnia, res nulla non ab eo: et idcirco tempus ab eo est.
          18.
          Verbum non est solitarium. --Sed dicitur tibi ab aliquo, piscator 
meus: Nimium facilis et promiscuus hic fuisti; omnia per eum facta sunt 
non habet modum. Est ingenitus, qui factus a nemine est: est et ipse genitus 
ab innato. Sine exceptione sunt omnia, et
______________________________________________________________________
nihil quod extra sit derelinquunt. Sed dum nihil ultra dicere audemus, 
aut forte dum dicere molimur, occurre: Et sine eo factum est nihil. Reddidisti 
auctorem, cum socium professus es. Cum enim nihil sine eo, intelligo non 
solum; quia alius est per quem, alius est sine quo: utroque discernitur 
significatio et intervenientis et agentis.
          19.
          Non tantum adfuit facienti omnia, sed et fecit. --Sed sollicito 
de auctore, qui unus ingenitus est, ne in eo quod omnia diceres, nihil 
esset exceptum, solvisti metum dicendo: Et sine eo factum est nihil. Verum 
confundor et turbor in eo, quod sine eo factum est nihil. Est ergo aliquid 
per alterum factum, quod tamen non sit sine eo factum: et si aliquid per 
alterum, licet non sine eo; jam non per eum omnia; quia aliud est fecisse, 
aliud est intervenisse facienti. Non habeo hic, piscator meus, ut in caeteris, 
quod ex meo proferam; a tuo statim respondendum est, Omnia per eum facta 
sunt. Sentio. Apostolus enim docuit: Visibilia et invisibilia, sive Throni, 
sive Dominationes, sive Principatus, sive Potestates, omnia per ipsum, 
et in ipso[59].
          20.
______________________________________________________________________
Qui omnia in Verbo creata. Verbum non successive, sed nascendo perfectum 
existit. --Cum ergo omnia per ipsum, subveni et enarra, quid non sine eo 
factum sit. Quod factum est in eo, vita est[60]. Hoc igitur non sine eo, 
quod in eo factum est: nam id quod in eo factum est, etiam per eum factum 
est. Omnia enim per ipsum et in ipso creata sunt[61]. In ipso autem creata, 
quia nascebatur creator Deus. Sed etiam ex hoc sine eo nihil factum est, 
quod in eo factum est, quia nascens Deus vita erat: et qui vita erat, non 
postea quam est natus, 38 effectus est vita; non enim in eo aliud est quod 
natum est, et aliud est quod natus accepit. Non habent inter se tempus 
et nativitas et profectus. Sed nihil sine se fiebat ex iis quae in eo fiebant,
______________________________________________________________________
quia vita est ( supple is) in quo fiebant, et Deus qui a Deo natus est, 
non postea quam natus est, sed nascendo Deus exstitit. Nascens enim a vivente 
vivus, a vero verus, a perfecto perfectus, non sine potestate nativitatis 
suae natus est, nativitatem videlicet suam non postea sentiens, sed se 
Deum in eo ipso quod Deus ex Deo nascebatur intelligens. Hoc unigenitus 
ab ingenito: hoc, Ego et Pater unum sumus[62]: hoc in confessione Patris 
et Filii Deus unus: hoc Pater in Filio, et Filius in Patre. Hinc, Qui me 
vidit, vidit et Patrem[63]. Hinc, Omnia quae habet Pater, dedit Filio[64]. 
Hinc, Sicut habet Pater vitam in semetipso, ita dedit Filio vitam habere 
in semetipso
______________________________________________________________________
[65]. Hinc, Nemo novit Filium nisi Pater, neque Patrem nisi Filius[66]. 
Hinc, In ipso inhabitat omnis plenitudo divinitatis corporaliter[67].
          21.
          Verbi generatio humana ratione non capitur; tenenda igitur fide. 
--Haec vita lux hominum est, haec lux tenebras illuminans. Et ut impossibilitatem 
generationis ejus enarrandae secundum prophetam piscator consolaretur[68]; 
adjecit, Et tenebrae eam non comprehenderunt[69]. Cessit sermo naturae, 
et non habet quo excurrat; et tamen hoc piscator iste recubans in Domini 
pectus accepit. Non est iste saeculi sermo; quia de qua agitur, non saeculi 
res est. Edatur aliquid, si in significatione verborum reperiri potest 
ultra quam dictum sit: et si qua sunt
______________________________________________________________________
alia expositae a nobis naturae nomina, proferantur. Quae si non sunt, immo 
quia non sunt; miremur hanc in piscatore doctrinam, et in eo eloquia Dei 
sentiamus: confessionemque Patris et Filii, ingeniti et unigeniti inenarrabilem, 
et excedentem complexum omnem et sermonis et sensus, teneamus atque adoremus: 
et in Domino Jesu, exemplo Joannis, ut haec possimus sentire et colloqui, 
accubemus[70].
          22.
          Haereticorum artes contra fidem vanae. Fides una vincit omnes 
haereses. --Commendat autem fidei hujus integritatem, et evangelica auctoritas, 
et apostolica 39 doctrina, et circumstrepentium undique haereticorum otiosa 
fraudulentia. Stat enim hoc fundamentum validum et immotum adversus omnes
______________________________________________________________________
ventos, pluvias, torrentes, non flatibus pellendum, non stillicidiis penetrandum, 
non inundationibus subluendum[71]: et optimum est, quidquid a plurimis 
incursatum, a nullo tamen poterit impelli. Ut autem quaedam medicamentorum 
genera sunt ita comparata, ut non singulis tantum aegritudinibus utilia 
sint, sed omnibus in commune medeantur, habeantque in se virtutem generalis 
auxilii: ita et fides catholica non adversum singulas pestes, sed contra 
omnes morbos opem medelae communis impertit, non infirmanda genere, non 
vincenda numero, non diversitate fallenda; sed una atque eadem adversum 
singula omniaque consistit. Magnum est enim; tot in ea una remedia esse,
______________________________________________________________________
quot morbi sunt; et totidem veritatis esse doctrinas, quotidem erunt studia 
falsitatis. Contrahantur in unum nomina haereticorum, et omnes scholae 
prodeant: audiant unum ingenitum Deum patrem, et unum unigenitum Dei filium 
perfecti patris progeniem perfectam; non per diminutionem genitum, non 
ex solido parte aliqua decisum, sed omnia habentem, genuisse omnia consecutum; 
non ex derivatione fluxuve deductum, sed ex omnibus atque in omnibus natum 
ab eo, qui in omnibus in quibus est esse non desinat; liberum a tempore, 
solutum a saeculis, per quem omnia facta sunt: neque enim esse in his (saeculis) 
potuit, quae ab ipso sunt instituta. Haec de Evangeliis catholica et apostolica 
confessio est.
          23.
          Testimonia contra Sabellium, contra Hebionem, contra Arianos. 
Petra Petri confessio. --Patrem et Filium, si audet, Sabellius eumdem praedicet, 
et ipsum illum esse qui utrumque sit nuncupatus; ut cum eo unus sit ambo, 
non unum. Audiet statim de Evangeliis non semel neque iterum, sed frequenter, 
Hic est filius meus dilectus, in quo bene complacui[72]. Audiet, Pater 
major me est[73]. Audiet, Ego vado ad Patrem (Ibidem, 12); et, Pater gratias 
tibi ago[74]; et, Clarifica me, Pater[75]; 40 et, Tu es Filius Dei vivi[76]. 
Subrepat Hebion, initium filio Dei ex Maria concedens, et Verbum a diebus 
carnis intelligens. Relegat, Pater, clarifica me apud temetipsum ea claritate, 
quam habui apud te prius quam mundus esset[77]; et, In principio erat Verbum,
______________________________________________________________________
et Verbum erat apud Deum, et Deus erat Verbum[78]; et, Omnia per eum facta 
sunt[79]; et, In mundo erat, et mundus per ipsum factus est, et mundus 
eum non cognovit[80]. Existant novelli apostolatus, sed ab antichristo, 
praedicatores, omni contumelia Dei filium illudentes: et audiant, Ego de 
Patre exivi[81]; et, Filius in Patris sinu[82]; et, Ego et Pater unum sumus[83]; 
et Ego in Patre, et Pater in me[84]. Et postremo una cum Judaeis irascantur,
______________________________________________________________________
quod Christus proprium sibi patrem Deum confitens, aequalem se Deo fecerit: 
et una cum iis audiant, Vel operibus meis credite, quia Pater in me, et 
ego in Patre[85]. Unum igitur hoc est immobile fundamentum, una haec felix 
fidei petra Petri ore confessa, Tu es Filius Dei vivi[86], tanta in se 
sustinens argumenta veritatis, quantae perversitatum quaestiones et infidelitatis 
calumniae movebuntur.
          24.
          Quae nostrae salutis causa Christus susceperit. --Jam in caeteris 
dispensatio voluntatis paternae est. Virgo, et partus, et corpus; postque 
crux, mors, inferi, salus nostra est. Humani[87]enim generis causa Dei 
filius natus ex virgine est et Spiritu sancto, ipso sibi in hac operatione
______________________________________________________________________
famulante; et sua, Dei videlicet inumbrante virtute, corporis sibi initia 
consevit, et exordia carnis instituit; ut homo factus ex virgine naturam 
in se carnis acciperet, perque hujus admixtionis societatem sanctificatum 
in eo universi generis humani corpus exsisteret: ut quemadmodum omnes in 
se per id quod corporeum se esse voluit conderentur, ita rursum in omnes 
ipse per id quod ejus est invisibile referretur. Dei igitur imago invisibilis 
pudorem humani exordii non recusavit, et per conceptionem, partum, vagitum, 
cunas, omnes naturae nostrae contumelias transcucurrit. 41
          25.
          Quod nihil dignum rependere valeamus. --Quid tandem dignum a 
nobis tantae dignationis affectui rependetur? Inenarrabilis a Deo originis 
unus
unigenitus Deus, in corpusculi humani formam sanctae Virginis utero insertus 
accrescit. Qui omnia continet, et intra quem et per quem cuncta sunt, humani 
partus lege profertur, et ad cujus vocem Archangeli atque Angeli tremunt, 
coelum et terra et omnia mundi hujus resolvuntur elementa, vagitu infantiae 
auditur. Qui invisibilis et incomprehensibilis est, non visu, sensu, tactuque 
moderandus, cunis est obvolutus. Haec si quis indigna Deo recolet, tanto 
se majoris beneficii obnoxium
confitebitur, quanto minus haec Dei convenerint majestati. Non ille eguit 
homo effici, per quem homo factus est: sed nos eguimus ut Deus caro fieret, 
et habitaret in nobis, id est, assumptione carnis unius interna universae 
carnis incoleret. Humilitas ejus nostra nobilitas est, contumelia ejus 
honor noster est: quod ille Deus in carne consistens, hoc nos vicissim 
in Deum ex carne renovati.
          26.
          Humilitatem conceptionis et partus dignitas commendat. --Sed 
ne forte detineant scrupulosas mentium cogitationes cunae, vagitus, partus 
atque conceptio; reddenda est singulis Dei dignitas: ut voluntatis humilitatem 
potestatis ambitio praecedat, nec dignationem dignitas derelinquat. Videamus 
igitur quae sunt ministeria conceptus. Angelus
Zachariae loquitur, sterili partus affertur, de incensi loco sacerdos mutus 
egreditur, Joannes in vocem adhuc utero matris detentus erumpit, Mariam 
angelus benedicit, matrem filii Dei virginem pollicetur. Illa virginitatis 
suae conscia difficultate facti commovetur, angelus efficientiam divinae 
operationis exponit; ait enim, Spiritus sanctus de super veniet in te, 
et virtus Altissimi obumbrabit tibi[88]. Spiritus sanctus de super veniens 
virginis interiora sanctificavit, et in 42 his spirans [quia ubi vult, 
Spiritus spirat[89]] naturae se humanae carnis immiscuit; et id, quod alienum 
a se erat, vi sua ac potestate praesumpsit: atque ut ne quid per imbecillitatem 
humani corporis dissideret, virtus Altissimi virginem obumbravit, infirmitatem
______________________________________________________________________
ejus veluti per umbram circumfusa confirmans,
ut ad sementivam ineuntis Spiritus efficaciam substantiam corporalem divinae 
virtutis inumbratio temperaret. Haec conceptionis est dignitas.
          27.
          Partus dignitas. --Videamus partum, vagitum et cunas dignitas 
quae sequatur. Loquitur ad Joseph angelus parituram Virginem, et eum qui 
natus fuerit vocandum Emmanuel, id est, nobiscum Deum. Proclamat Spiritus 
per prophetam[90], angelus testis est, Deus nobiscum est ille qui nascitur. 
Novum Magis de coelo stellae lumen effertur, et coeli Dominum signum coeleste 
prosequitur. Angelus pastoribus nuntiat natum Christum Dominum, salutem 
universorum. Multitudo exercitus coelestis in laudem puerperii concurrit, 
et tanti operis praeconia divini coetus gaudia eloquuntur. Gloria deinde 
in coelis Deo, et
______________________________________________________________________
pax in terra bonae voluntatis hominibus nuntiatur. Adsunt deinde Magi, 
involutum pannis adorant: et post illam inanis scientiae suae operationem 
arcanam, posito in cunis genu flectunt. Sic per Magos cunarum sordes adorantur, 
sic vagitus per angelorum divina gaudia honoratur, sic partui proclamans 
per prophetam Spiritus, et angelus nuntians, et novae lucis stella famulatur. 
Sic initia nascendi Spiritus sanctus superveniens et inumbrans virtus Altissimi 
moliuntur. Aliud intelligitur, aliud videtur; aliud oculis, aliud animo 
conspicitur. Parit virgo: partus a Deo est. Infans vagit: laudantes angeli 
audiuntur. Panni sordent: Deus adoratur. Ita potestatis dignitas 43 non 
amittitur, dum carnis humilitas adoptatur.
          28.
          Christus gestis Deum egit. --Par etiam reliquae
est cursus aetatis. Nam omne tempus, quod in homine egit, in Dei operibus 
explevit. De singulis non est tempus dicere: tantum illud in universis 
virtutum et curationum generibus contuendum est, in carnis assumptione 
hominem, Deum vero in gestis rebus exsistere.
          29.
          Spiritum sanctum esse. --De Spiritu autem sancto nec tacere oportet, 
nec loqui necesse est: sed sileri a nobis, eorum causa qui nesciunt, non 
potest. Loqui autem de eo non necesse est, qui Patre et Filio auctoribus, 
confitendus est. Et quidem puto, an sit, non esse tractandum. Est enim; 
quando quidem donatur, accipitur, obtinetur; et qui confessioni Patris 
et Filii connexus est, non potest a confessione Patris et Filii separari. 
Imperfectum enim est nobis
totum, si aliquid desit a toto. De quo si quis intelligentiae nostrae sensum 
requiret, in Apostolo legimus ambo, Quoniam estis filii Dei, misit Deus 
Spiritum filii sui in corda nostra clamantem, Abba pater[91]. Et rursum: 
Nolite contristare Spiritum sanctum Dei, in quo signati estis[92]. Et iterum: 
Nos autem non spiritum hujus 44
______________________________________________________________________
mundi accepimus, sed Spiritum qui ex Deo est, ut sciamus quae a Deo donata 
sunt nobis[93]. Et rursum: Vos autem non estis in carne, sed in spiritu; 
si tamen Spiritus Dei in vobis est. Si quis autem Spiritum Christi non 
habet, hic non est ejus[94]. Et rursum: Si autem Spiritus ejus, qui suscitavit 
Jesum a mortuis, habitat in vobis, qui suscitavit Christum a mortuis, vivificabit 
et mortalia corpora vestra propter Spiritum suum qui habitat in vobis[95]. 
Unde quia est, et donatur, et habetur, et Dei est; cesset hinc sermo calumniantium. 
Cum dicunt per quem sit, et ob quid sit, vel qualis sit: si responsio nostra 
displicebit dicentium, Per quem omnia, et ex quo omnia sunt, et quia Spiritus 
est Dei, donum fidelium; displiceant et Apostoli et Prophetae, hoc tantum 
de eo quod esset
______________________________________________________________________
loquentes; et post haec Pater et Filius displicebit.
          30.
          Et Pater et Filius est sanctus Spiritus. --Manere autem hinc 
quosdam in ignorantia atque ambiguitate existimo, quod hoc tertium, id 
est, quod nominatur Spiritus sanctus, videant pro Patre et
lio frequenter intelligi. In quo nihil scrupuli est: sive enim Pater, sive 
Filius, et Spiritus et sanctus est. 45
          31.
          Qua ratione dictum sit, Deus Spiritus est. Error Samaritanae 
Deum templo vel monte claudentis. --Sed id quod in Evangeliis legitur, 
Quia Deus spiritus est[96], diligenter est contuendum quomodo et qua ratione 
sit dictum. Omne enim dictum ut dicatur ex causa est, et dicti ratio ex 
sensu erit intelligenda dicendi; ne quia responsum a Domino est, Spiritus 
Deus est, idcirco cum sancti Spiritus nomine et usus negetur et donum. 
Cum Samaritana Domino erat sermo: venerat enim redemptio universorum. Cui 
post multum sermonem aquae vivae, et quinque virorum, et nunc ejus qui 
esset
______________________________________________________________________
alienus[97], mulier respondit: Domine, animadverto quod propheta es. Patres 
nostri in monte hoc adoraverunt; et vos dicitis quoniam in Jerosolymis 
est locus ubi adorare oportet. Dominus respondit: Crede mihi, mulier, quoniam 
venit hora, quando neque in isto monte, neque in Jerosolymis adorabitis 
Patrem. Vos adoratis quod nescitis, nos adoramus quod scimus, quoniam salus 
ex Judaeis est. Sed venit hora, et nunc est, cum veri adoratores adorabunt 
Patrem in Spiritu et veritate: etenim Pater tales quaerit qui adorent eum. 
Spiritus enim Deus est, et adorantes eum, in Spiritu et veritate oportet 
adorare, quia Deus spiritus est[98]. Mulier igitur traditionum memor paternarum, 
vel tamquam Samaria in monte, vel tamquam Jerusalem in templo adorandum 
Deum existimabat:
______________________________________________________________________
quod Samaria ad adorandum Deum per transgressionem legis locum montis elegerat, 
Judaei vero templum a Salomone conditum religionis sedem existimabant: 
quorum utrorumque praesumptio, aut collis edito, aut exstructae domus concavo, 
Deum intra quem omnia et extra quem nihil ejus capax est, continebat. Ergo 
quia Deus invisibilis, incomprehensibilis, immensus 46 est; ait Dominus 
venisse tempus, ut non in monte vel templo Deus sit adorandus: quia spiritus 
Deus est, et spiritus nec circumscribitur, nec tenetur, qui per naturae 
suae virtutem ubique est, neque usquam abest, in omnibus omnis exuberans: 
hos igitur veros esse adoratores, qui in Spiritu et veritate sint adoraturi. 
Adoraturis autem in Spiritu Deum Spiritum, alter in officio, alter in honore 
est; quia discretum est in quo quisque
sit adorandus. Non enim tollit sancti Spiritus et nomen et donum, quia 
dictum est, Deus Spiritus est. Responsum autem est mulieri Deum templo 
et monte claudenti, esse omnia in Deo, Deum in semetipso, et invisibilem 
atque incomprehensibilem in iis quae invisibilia et incomprehensibilia 
sunt adorandum. Atque ita natura et muneris et honoris significata est, 
cum in Spiritu Deum Spiritum docuit adorandum, et libertatem ac scientiam 
adorantium, et adorandi infinitatem, dum in Spiritu Deus Spiritus adoratur, 
ostendens.
          32.
          Simile huic etiam illud Apostoli est: Quia Dominus Spiritus est, 
ubi autem Spiritus Domini est, ibi libertas est[99]. Discrevit ad intelligentiae
______________________________________________________________________
significationem eum qui est, ab eo cujus est. Non enim habere haberique 
unum est, neque eadem significatio continet eum atque ejus. Ita cum dicit, 
Dominus Spiritus est, naturam infinitatis ejus ostendit; cum vero adjecit, 
Ubi Spiritus Domini ibi libertas est, eum qui ejus est significat; quia 
et Spiritus Dominus est, et ubi Spiritus est Domini, ibi libertas est. 
Haec non quod causa postulet dicta sunt, sed ne quid in his obscuritatis 
haereret. Est enim 47 Spiritus sanctus unus ubique, omnes patriarchas, 
prophetas, et omnem chorum legis illuminans, Joannem etiam in utero matris 
inspirans: datus deinde apostolis caeterisque credentibus, ad agnitionem 
ejus quae indulta est veritatis.
          33.
          Spiritus sancti quod officium in nobis. --Quod
autem sit officium ejus in nobis, verbis ipsius Domini audiamus. Ait enim: 
Adhuc multa habeo quae dicam vobis, sed non potestis illa modo portare[100]. 
Expedit enim vobis ut ego eam; si iero, mittam vobis Advocatum[101]. Et 
rursum: Ego rogabo Patrem, et alium Advocatum mittet vobis ut vobiscum 
sit in aeternum, Spiritum veritatis[102]. Ille vos diriget in omnem veritatem: 
non enim loquetur a se, sed quaecumque audierit, loquetur, et ventura annuntiabit 
vobis. Ille me honorificabit, quia de meo sumet[103]. Haec de pluribus 
ad intelligentiae viam dicta sunt, quibus et voluntas munerantis, et ratio 
et conditio muneris continetur: ut quia infirmitas nostra neque Patris 
neque Filii capax esset, fidem nostram de Dei incarnatione
______________________________________________________________________
difficilem, sancti Spiritus donum quodam intercessionis suae foedere luminaret.
          34.
          Est autem nunc consequens, ut et apostolum explicantem doni hujus 
virtutem atque officium audiamus; ait enim: Quotquot enim Spiritu Dei aguntur,
hi filii sunt Dei. Non enim accepistis spiritum servitutis iterum in timorem, 
sed accepistis Spiritum adoptionis, in quo clamamus: Abba pater[104]. Et 
rursum: Quia nemo in Spiritu Dei dicit anathema Jesu, et nemo potest dicere 
Dominum Jesum, nisi in Spiritu sancto[105]. Et rursum: Divisiones autem 
donorum sunt, idem autem Spiritus; et divisiones ministeriorum sunt, idem 
autem Dominus; et divisiones operationum sunt, sed idem Deus, qui operatur 
omnia in omnibus. Unicuique autem donatur illuminatio 48 Spiritus ad utilitatem. 
Alii autem datur per Spiritum sermo sapientiae, alii sermo scientiae secundum 
eumdem Spiritum, alii fides in eodem Spiritu, alii dona sanitatum in uno 
Spiritu, alii operatio virtutum, alii prophetia, alii separatio spirituum: 
alii
______________________________________________________________________
genera linguarum, alii interpretatio linguarum. Omnia autem haec operatur 
unus atque idem Spiritus[106]. Habemus igitur doni istius causam, habemus 
effectus, et nescio quid de eo ambiguitatis sit, cujus in absoluto sit 
et causa, et ratio, et potestas.
          35.
          Spiritus sancti donum maxime necessarium. Absque eo habetur natura 
Deum intelligendi, non usus. --Utamur ergo tam liberalibus donis et usum 
maxime necessarii muneris expetamus. Ait enim, ut jam superius ostendimus, 
Apostolus: Nos autem non spiritum hujus mundi accepimus, sed spiritum qui 
ex Deo est, ut sciamus quae a Deo donata sunt nobis[107]. Accipitur ergo 
ob scientiam. Ut enim natura humani corporis cessantibus officii sui causis 
erit otiosa; nam oculis, nisi lumen aut dies sit, nullus ministerii
______________________________________________________________________
erit usus; ut aures, nisi vox sonusve reddatur, munus suum non recognoscent; 
ut nares, nisi odor fragraverit, in quo officio erunt nescient; non quod 
his deficiet natura per causam, sed usus habetur ex causa: ita et animus 
humanus nisi per fidem donum
Spiritus hauserit, habebit quidem naturam Deum intelligendi, sed lumen 
scientiae non habebit. Munus autem quod in Christo est, omne omnibus patet 
unum: et quod ubique non deest, in tantum datur in quantum quis volet sumere; 
in tantum residet, in quantum quis volet promereri. Hoc usque in consummationem 
saeculi nobiscum, hoc exspectationis nostrae solatium, hoc, in donorum 
operationibus futurae spei pignus est hoc mentium lumen, hic splendor animorum 
est. Hic ergo Spiritus sanctus expetendus est, promerendus est, et deinceps 
praeceptorum fide atque observatione retinendus.
        49 LIBER TERTIUS.
Aeternam Verbi generationem adstruit, eosque retundit
qui humana adversus illam ratione nituntur. Ac primo quidem haec Filii 
verba, Ego in Patre, et Pater in me, ubi sensus humani captum superare 
demonstravit, ex ipsa Scripturarum de Patre et Filio doctrina luculenter 
explicat. Deinde ex mira aquae in vinum conversione, et ex quinque panum 
incrementis, evincit multa Deum posse, in quibus deficiat humanae mentis 
acies. Tum affertur humana ratio, qua nullam ex Deo nativitatem esse posse 
contendunt, multisque exploditur: 1º quia ortum habet ex humana sapientia, 
quam se perditurum Deus propheticis et apostolicis oraculis declaraverit. 
2º Quia praestat audire Christum, ad hoc hominem factum; ut rerum divinarum 
nobis testis esset (Hic expenduntur verba, quibus dispensationis suae opus
et officium exposuit, ac veram ex Deo nativitatem suam multis argumentis 
testatam fecit). 3º Quia ne conspicabilium quidem Christi gestorum, illius 
v. g. ad discipulos januis clausis ingressu, intelligentiam assequimur. 
4º Denique quia ea est mentis humanae natura, ut cum creata et imperfecta 
sit, concipere non valeat perfectum et Creatorem suum. Postremo laudatur 
sapiens stultitia fidelium, qui sibi diffidunt ut Deo credant, nec divina 
ex propriae rationis infirmitate
moderantur, sed secundum omnipotentis virtutis infinitatem expendunt.
            1.
          Filium in Patre, et vicissim, sensus humanus non capit. --Affert 
plerisque obscuritatem sermo Domini, cum dicit: Ego in Patre, et Pater 
in me[108], et non immerito; natura enim intelligentiae humanae rationem 
dicti istius non capit. Videtur namque non posse effici, ut quod in altero 
sit, aeque id ipsum extra alterum sit; et cum necesse sit ea, de quibus 
agitur, non solitaria sibi esse, numerum ac statum tamen suum, in quo sint, 
conservantia, non posse se invicem continere, ut qui aliquid aliud intra 
se habeat, atque ita maneat manensque semper exterior, ei vicissim, quem 
intra se habeat, maneat aeque semper interior. Haec quidem sensus hominum
______________________________________________________________________
non consequetur, nec exemplum aliquod rebus divinis comparatio humana praestabit: 
sed quod inintelligibile est homini, Deo esse possibile est. Hoc non a 
me ita dictum sit, ut ad rationem dicti ea tantum sufficiat auctoritas, 
quod a Deo dictum sit. Cognoscendum itaque atque intelligendum est quid 
50 sit illud: Ego in Patre, et Pater in me; si tamen comprehendere hoc 
ita ut est valebimus: ut quod natura rerum pati non posse existimatur, 
id divinae veritatis ratio consequatur.
          2.
          Cognito Patre et Filio juxta Scripturas, facilius illud percipitur. 
Quid Pater. --Atque ut facilius intelligentiam difficillimae istius quaestionis 
consequi possimus, prius Patrem et Filium secundum divinarum Scripturarum 
doctrinam cognosci a nobis oportet, ut
de cognitis ac familiaribus absolutior sermo sit. Aeternitas Patris, ut 
libro anteriore tractavimus, locos, tempora, speciem, et quidquid illud 
humano sensu concipi poterit, excedit. Ipse extra omnia et in omnibus, 
capiens universa et capiendus a nemine, non accessu decessuve mutabilis; 
sed invisibilis est, incomprehensibilis, plenus, perfectus, aeternus, non 
aliunde quid sumens, sed ad id quod ita manet sibi ipse sufficiens.
3, Filius quid nascendo a Patre accepit. Quid nascendo in carne pro nobis 
assumpserit. --Hic ergo ingenitus ante omne tempus ex se filium genuit, 
non ex aliqua subjacente 51 materia, quia per Filium omnia; non ex nihilo, 
quia ex se filium: non ut partum, quia nihil in Deo demutabile aut vacuum 
est; non partem sui vel divisam vel discissam vel extensam; quia impassibilis 
et incorporeus Deus est, haec autem passionis et carnis sunt, et, secundum 
Apostolum, in Christo inhabitat omnis plenitudo divinitatis corporaliter[109]. 
Sed incomprehensibiliter, inenarrabiliter, ante omne tempus et saecula, 
Unigenitum ex his quae ingenita in se erant procreavit, omne quod Deus 
est per charitatem atque virtutem nativitati ejus impertiens: ac sic ab 
ingenito, perfecto,
______________________________________________________________________
aeternoque Patre, unigenitus et perfectus et aeternus est Filius. Ea autem, 
quae ei sunt secundum corpus quod assumpsit, bonitatis ejus ad salutem 
nostram voluntas est. Invisibilis enim et incorporeus et incomprehensibilis, 
utpote a Deo genitus, tantum in se et materiae et humilitatis recepit, 
quantum in nobis erat virtutis ad intelligendum se et sentiendum et contuendum; 
imbecillitati nostrae potius obtemperans, quam de his in quibus erat ipse 
deficiens.
          4.
          Qua ratione sit in Patre. --Igitur perfecti patris perfectus 
filius, et ingeniti Dei unigenita progenies, qui ab eo qui habet omnia 
accepit omnia, Deus a Deo, spiritus a spiritu, lumen a lumine, confidenter 
ait: Pater in me, et ego in Patre[110]: quia ut spiritus Pater, ita et 
Filius Spiritus; ut Deus Pater, ita et Filius Deus; ut lumen Pater, ita 
et Filius
______________________________________________________________________
lumen. Ex iis ergo, quae in Patre, sunt ea in quibus est Filius, id est, 
ex toto Patre totus Filius natus est; non aliunde, quia nihil ante quam 
Filius; non ex nihilo, quia ex Deo Filius; non in parte, quia plenitudo 
deitatis in filio; neque in aliquibus, quia in omnibus: sed ut voluit qui 
potuit,
ut scit qui genuit. Quod in Patre est, hoc et in Filio est; quod in ingenito, 
hoc et in unigenito; alter ab altero, et uterque unum; non duo unus, sed 
alius in alio, quia non aliud in 52 utroque; Pater in Filio, quia ex eo 
Filius; Filius in Patre, quia non aliunde quod Filius; unigenitus in ingenito, 
quia ab ingenito unigenitus. Ita in se invicem; quia ut omnia in ingenito 
patre perfecta sunt, ita omnia in filio unigenito perfecta sunt. Haec in 
Filio et Patre unitas, haec virtus, haec charitas, haec spes, haec fides, 
haec veritas, via, vita, non calumniari de virtutibus suis Deo, nec per 
secretum ac potestatem nativitatis obtrectare Filio; Patri ingenito nihil 
comparare, Unigenitum ab eo nec tempore nec virtute discernere, Deum filium 
quia ex Deo est confiteri.
          5.
          Dei potentia se gestis ostendit: quorum ratio lateat.
Homo non capit qui aqua in vinum sit conversa. --Sunt istiusmodi in Deo 
potestates, quarum cum ratio intelligentiae nostrae incomprehensibilis 
est, fides tamen per veritatem efficientiae in absoluto est. Nec hoc in 
spiritalibus tantum, sed etiam in corporalibus deprehendemus; non ad nativitatis 
exemplum, sed ad admirationem facti intelligibilis ostensum. Nuptiarum 
die vinum in Galilaea ex aqua factum est[111]: numquid consequetur aut 
sermo noster aut sensus, quibus modis natura demutata sit, ut aquae simplicitas 
defecerit, vini sapor natus sit? Non permixtio fuit, sed creatio; et creatio 
non a se coepta, sed ex alio in aliud existens: non per transfusionem potioris 
obtinetur quod infirmius
______________________________________________________________________
est, sed aboletur quod erat, et quod non erat coepit. Sponsus tristis est, 
familia turbatur, solemnitas nuptialis convivii periclitatur. Jesus rogatur: 
non exsurgit, aut instat, sed quiescentis ejus hoc opus est. Aqua hydriis 
infunditur, vinum calicibus hauritur; infundentis scientiae sensus non 
convenit haurientis. Qui infuderunt, hauriri aquam existimant; qui hauriunt,
vinum infusum arbitrantur; tempus, quod in medio est, non proficit ut liquoris 
natura et nascatur et pereat. Ratio facti et visum frustratur et sensum: 
virtus tamen Dei in his quae sunt gesta sentitur. 53
          6.
          Aut quomodo quinque panes excreverint. --Sed et de quinque panibus 
non dissimilis facti admiratio est[112]. Incrementis eorum, quinque millium 
virorum et innumerabilium mulierum ac puerorum fames vincitur: fugit oculos 
sensus nostri, operis intelligentia. Quinque panes offeruntur et franguntur, 
subrepunt praefringentium manibus quaedam fragmentorum procreationes. Non 
imminuitur unde praefringitur; et tamen semper praefringentis manum fragmenta 
occupant. Fallunt momenta visum;
______________________________________________________________________
dum plenam fragmentis manum sequeris, alteram sine damno portionis suae 
contueris; inter haec fragmentorum cumulus augetur. Praefringentes in ministerio 
sunt, edentes in negotio sunt, esurientes saturi sunt, duodecim cophinos 
replent reliquiae. Non sensus, non visus profectum tam conspicabilis operationis 
assequitur. Est quod non erat, videtur quod non intelligitur: solum superest 
ut Deus omnia posse credatur.
          7.
          Haec non sui causa egit Christus, sed ut humanum de Dei rebus 
judicandi pruritum retunderet. --Non habent itaque divina adulationem, 
nec subest Deo ad placendum fallendumque simulatio. Haec filii Dei opera 
non de jactantiae studio sunt profecta: neque enim ille, cui innumerabilia 
millia millium angelorum
serviunt, adulatus est homini. Quid enim eorum quae nostra sunt indigebat, 
per quem sunt universa quae nostra sunt? An honorem a nobis expostulabat, 
nunc a somno stupidis, nunc de luxu noctium fessis, nunc post rixas et 
caedes dierum male consciis, nunc post convivia ebriis, quem Archangeli, 
et Dominatus, et Principatus, et Potestates sine somno, sine occupatione, 
sine crimine aeternis et indefessis in coelo vocibus laudant: et laudant, 
quia ipse invisibilis Dei imago omnes in se creaverit, saecula fecerit, 
coelum firmaverit, astra distinxerit, terram fundaverit, abyssos demerserit; 
ipse deinceps homo natus sit, mortem vicerit, portas inferi fregerit, cohaeredem 
sibi plebem acquisiverit, carnem in aeternitatis gloriam ex corruptione 
transtulerit. Nihil ergo
iste eguit a nobis, ut haec eum apud nos inenarrabilia et inintelligibilia 
opera tamquam egentem laudis ornarent. Sed providens Deus nequitiae et 
stultitiae
humanae errorem, et sciens eo usque infidelitatem prorupturam esse, ut 
sibi de Dei rebus judicium praesumeret, audaciam nostram earum, de quibus 
ambigeretur, rerum vicit exemplis.
          8.
          Humana ratio contra generationem Dei reprobatur. --Sunt enim 
plures saeculi prudentes, quorum prudentia Deo stultitia est, qui cum audiunt 
Deum ex Deo, verum a vero, perfectum 54 a perfecto, unum ab uno natum esse, 
tamquam impossibilia nobis praedicantibus contradicant, quibusdam sententiarum 
collectionibus inhaerentes, cum dicunt: « Nasci nihil potuit ab uno, quia 
omnis ex duobus nativitas est. Jam si ab uno natus hic filius est, partem 
ejus qui genuit accepit: et si pars, neuter ergo perfectus est; deest enim 
ei unde decessit: nec plenitudo
in eo erit, qui ex portione constiterit: neuter ergo perfectus est, cum 
plenitudinem suam et qui genuerit amittat, nec qui natus est consequatur. 
» Hanc mundi sapientiam etiam per prophetam providens Deus, ita damnat, 
dicens: Perdam sapientiam sapientium, et intellectum prudentium reprobabo[113]. 
Item in Apostolo: Ubi est sapiens, ubi scriba, ubi conquisitor hujus saeculi? 
Nonne stultam fecit Deus prudentiam hujus mundi? Nam quia in sapientia 
Dei non cognovit mundus per prudentiam Deum, placuit Deo per stultitiam 
praedicationis salvos facere credentes: quoniam Judaei signa petunt, et 
Graeci sapientiam quaerunt: nos autem praedicamus Christum crucifixum, 
Judaeis quidem scandalum, Gentibus autem stultitiam, iis autem qui sunt 
vocati, Judaeis atque Graecis Christum
______________________________________________________________________
Dei virtutem et Dei sapientiam: quia quod stultum est Dei, sapientius est 
hominibus; et quod infirmum est Dei, fortius est hominibus[114].
          9.
          Christi officium apud nos. --Curam ergo humani generis habens 
Dei filius, primum, ut sibi crederetur, homo factus est: ut testis divinarum 
rerum nobis esset ex nostris, perque infirmitatem carnis Deum patrem nobis 
infirmibus et carnalibus praedicaret, voluntatem in eo Dei patris efficiens, 
ut dicit: Non veni voluntatem meam facere, sed voluntatem ejus qui me misit[115], 
non quod nolit et ille quod faciat; sed obedientiam suam sub effectu paternae 
voluntatis ostendit, volens ipse voluntatem Patris explere. Erat autem 
haec efficiendae voluntatis
______________________________________________________________________
voluntas, cujus ipse testis est dicens: Pater, venit hora, clarifica filium 
tuum, ut filius clarificet te: sicut dedisti ei potestatem omnis carnis, 
ut omne quod
dedisti illi, det ei vitam aeternam. Haec est autem vita aeterna, ut cognoscant 
te solum Deum verum, et quem misisti Jesum Christum. Ego te clarificavi 
super terram, opere consummato quod dedisti mihi ut faciam. Et nunc clarifica 
me Pater apud temetipsum claritate quam habui, prius quam mundus esset, 
apud te. Manifestavi nomen tuum hominibus, quos dedisti mihi[116]. Verbis 
brevibus et paucis omne opus officii sui et dispensationis exposuit, nihilo 
minus fidei veritatem 55 adversum omnem inspirationem diabolicae fraudulentiae 
communiens. Curramus ergo per singulas sermonis sui virtutes.
          10.
          Quid postulet dicens, CLARIFICA FILIUM.--Ait: Pater, venit hora, 
clarifica filium tuum, ut filius tuus clarificet te. Non diem, non tempus, 
sed horam venisse
______________________________________________________________________
dicit. In hora dici portio est. Et quae haec erit hora? Nempe illa, de 
qua in tempore passionis discipulos confirmans locutus est: Ecce venit 
hora, ut filius hominis clarificetur[117]: Haec ergo hora est, in qua se 
a Patre clarificari orat, ut Patrem ipse clarificet. Sed quid est istud? 
Clarificari se clarificaturus exspectat, et honorem redditurus expostulat, 
et eget hoc quod rursum impertiet? Et hic occurrant sophistae mundi et 
sapientes Graeciae, et syllogismis suis veritatem irretiant. Quomodo et 
unde et quid causae sit quaerant: et cum haeserint, audiant, Quia stulta 
mundi elegit Deus[118]. Ergo per stultitiam nostram intelligamus inintelligibilia 
sapientibus mundi. Dixerat Dominus, Pater, venit hora: horam passionis 
ostenderat; nam haec
______________________________________________________________________
sub momento eo loquebatur: deinde adjecit, Clarifica filium tuum. Sed quomodo 
clarificandus erat Filius? Namque natus ex virgine, a cunis et infantia 
usque ad consummatum virum venerat: per somnum, famem, sitim, lassitudinem, 
lacrymas hominem egerat, etiam nunc conspuendus, flagellandus, crucifigendus. 
Quid ergo? Nobis solum hominem in Christo haec erant contestatura. Sed 
non confundimur cruce, non flagellis praedamnamur, non sputis sordidamur. 
Clarificat Pater Filium. Quo modo? Tandem suffigitur cruci. Deinde quid 
sequitur? Sol non occidit, sed refugit. Quid refugisse dico? Non receptus 
in nubem est, sed de cursu operis defecit: et interitum suum cum eo reliqua 
mundi elementa senserunt: et ne huic facinori ullae coelestes operationes
interessent, intercessionis hujus necessitate quadam sui abolitione caruerunt. 
Sed terra quid fecit? Ad onus Domini in ligno pendentis intremuit,
eum qui moriturus erat intra se contestata non capere. Numquid et portionem 
suam rupes et saxa concedunt? Sed rupta dissiliunt, et naturam suam perdunt, 
caesamque ex se arcam incontinentem condendi corporis confitentur.
          11.
          Christus proprius est Dei filius. --Quid ad haec? Proclamat quoque 
centurio cohortis, et crucis custos, vere Dei 56 Filius erat iste[119]. 
Creatura intercessione hujus piaculi liberatur; firmitatem et virtutem 
saxa non retinent. Qui cruci affixerant, vere Dei Filium confitentur: praedicationi 
consentit effectus. Dominus dixerat: Clarifica Filium tuum. Non solum nomine 
contestatus est esse se filium, sed et proprietate, qua dicitur tuum. Multi 
enim nos filii Dei, sed non talis hic filius. Hic enim et verus
______________________________________________________________________
et proprius est filius, origine, non adoptione; veritate, non nuncupatione; 
nativitate, non creatione. Ergo post clarificationem ejus, veritatem confessio 
consecuta est. Nam verum Dei filium centurio confitetur; ne quis credentium 
ambigeret, quod homo persequentium non negasset.
          12.
          Claritas Filio danda et Patri ab eo reddenda virtutis in utroque 
unitatem significat. --Sed forte ea clarificatione creditur eguisse Filius 
quam orabat: et infirmus reperietur, dum clarificationem potioris exspectat. 
Et quis non Patrem potiorem confitebitur, ut ingenitum a genito, ut patrem 
a filio, ut eum qui miserit ab eo qui missus sit, ut volentem ab eo qui 
obediat? Et ipse nobis erit testis: Pater major me est[120]. Haec ita ut 
sunt, intelligenda
______________________________________________________________________
sunt: sed cavendum est, ne apud imperitos gloriam Filii honor Patris infirmet. 
Nec infirmari patitur haec ipsa clarificatio postulata: ad id enim quod 
dictum est, Pater, clarifica Filium tuum; sequitur et illud, ut Filius 
clarificet te. Non ergo infirmus est Filius, vicem clarificationis ipse, 
cum clarificandus sit, redditurus. Sed si non infirmus, quid postulabat? 
nemo enim nisi hoc quod[121]eget postulat. Aut numquid infirmus est et 
Pater? Aut eorum quae habet ita profusus est, ut ei clarificatio sit reddenda 
per Filium? Sed neque hic eguit, neque ille desiderat: et tamen alteri 
alter impertiet. Ergo expostulatio clarificationis dandae, vicissimque 
reddendae, nec Patri quidquam adimit, nec infirmat Filium; sed eamdem divinitatis 
ostendit in utroque virtutem
______________________________________________________________________
cum et clarificari se Filius a Patre oret, et clarificationem Pater non 
dedignetur a Filio: sed haec in Patre et Filio virtutis unitatem, per vicissitudinem
dandae et rependendae clarificationis ostendunt.
          13.
          Claritas quam sibi Pater et Filius exhibent, quae sit. --Sed 
clarificatio haec quae sit, et ex quibus sit, noscendum est[122]. Non, 
opinor, demutabilis Deus est, neque in aeternitatem cadit aut vitium aut 
emendatio, aut profectus aut damnum; sed quod est, semper est, 57 hoc enim 
Deo est peculiare. Quod semper est, habere aliquando in natura non poterit 
ut non sit: quo modo ergo clarificabitur, quod suo non eget, neque a se 
deficit; ( supple, ita ut) neque quidquam sit quod in se recipiat, neque 
amiserit ut resumat? Haeremus, moramur. Sed intelligentiae nostrae infirmitatem 
Evangelista non deserit, qui quam clarificationem Patri Filius esset
______________________________________________________________________
redditurus ostendit, dicens: Sicut dedisti ei potestatem omnis carnis, 
ut omne quod dedisti illi, det ei vitam aeternam. Haec est autem vita aeterna, 
ut cognoscant te solum verum Deum, et quem misisti Jesum Christum[123]. 
Clarificatur ergo per Filium Pater, in eo quod sit a nobis intelligendus. 
Claritas autem haec erat, quod ab eo Filius potestatem omnis carnis acceperat 
caro factus ipse, quod vitae aeternitatem erat caducis et corporeis et 
mortalibus redditurus. Vitae autem nostrae aeternitas non operationis erat, 
sed virtutis effectus: cum aeternitatis gloriam non jam molitio nova, sed 
sola Dei esset cognitio sumptura. Ergo non claritas Deo additur; neque 
enim decesserat ut adderetur: sed per Filium clarificatur apud nos imperitos, 
refugas, sordidos,
______________________________________________________________________
sine spe mortuos, sine lege tenebrosos; et clarificatur per id, quod ab 
eo Filius potestatem omnis carnis acceperit, vitam ei aeternam daturus. 
Per haec igitur Filii opera clarificatur Pater. Itaque cum omnia Filius 
accepit, clarificatus a Patre est; et contra clarificatur Pater, cum fiunt 
universa per Filium. Et claritas accepta sic redditur, ut quod claritatis 
in Filio est, id totum claritas Patris sit: quia a Patre accepit omnia; 
quia honor famulantis in honorem mittentis est, ut honor gignentis in honorem 
nascentis est.
          14.
          Spes vitae non in solo Patre, sed et in Filio. Missio non naturam, 
sed personas discriminat. --Sed in quo tandem aeternitas vitae est? Ait 
ipse: Ut cognoscant te solum verum Deum; et quem misisti Jesum Christum.
Quae hic difficultatum quaestiones sunt, et quae
pugna verborum est? Vita est verum Deum nosse: sed nudum hoc non facit 
vitam. Quid ergo connectitur? Et quem misisti Jesum Christum. Debitus Patri 
a Filio honor redditur, cum dicit te solum verum Deum. Non tamen se Filius 
a Dei veritate secernit, cum adjungit: et quem misisti Jesum Christum. 
Non habet intervallum confessio credentium, qui in utroque spes vitae est: 
nec Deus verus ab eo deficit, qui in conjunctione succedit. Cum ergo dicitur: 
Ut cognoscant te solum verum Deum, et quem misisti Jesum Christum; sub 
58 hac significatione, id est, mittentis et missi, non Patris et Filii 
veritas et divinitas sub aliqua aut significationis aut dilationis diversitate 
discernitur, sed ad gignentis et geniti confessionem fides religionis instruitur.
          15.
          Laus Filii laus est Patris. --Ergo absolute Patrem Filius clarificat 
in eo quod sequitur: Ego te clarificavi super terram opere consummato, 
quod dedisti mihi ut faciam. Laus Patris omnis a Filio est: quia in quibus 
laudabitur Filius, laus erit Patris. Consummat enim omnia, quae Pater voluit. 
Dei Filius homo nascitur; sed Dei in partu virginis virtus est. Dei Filius 
homo cernitur; sed Deus in operibus hominis existit. Dei Filius cruci figitur; 
sed in cruce hominis mortem Deus vincit. Christus Dei Filius moritur; sed 
omnis caro vivificatur in Christo. Dei Filius in inferis est; sed homo 
refertur ad coelum. In quantum haec laudabuntur in Christo, tanto plus 
laudis a quo Christus Deus est consequetur. His igitur modis Pater Filium 
clarificat super terram: rursumque
Filius ignorationi gentium et stultitiae saeculi, per virtutum suarum opera, 
eum ex quo est ipse clarificat. Et haec quidem clarificationis vicissitudo 
non pertinet ad divinitatis profectum, sed ad honorem eum qui ex cognitione 
ignorantium suscipiebatur. Quo enim Pater non abundabat, ex quo sunt omnia? 
Vel quid Filio deerat, in quo complacuerat omnem plenitudinem divinitatis 
habitare? Ergo clarificatur Pater in terra, quia opus ejus quod mandavit 
efficitur.
          16.
          Quam claritatem a Patre exspectet Filius. --Videamus quid Filius 
a Patre clarificationis exspectet: et absolutum est. Nam in continentibus 
est: Ego te clarificavi super terram, opus consummavi quod dedisti mihi 
ut facerem: et nunc clarifica me, Pater,
apud temetipsum ea claritate quam habui, priusquam
mundus esset, apud te. Manifestavi nomen tuum hominibus[124]. Operibus 
ergo Filii clarificatus est Pater: dum Deus esse intelligitur, dum Dei 
unigeniti pater manifestatur, dum ad salutem nostram filium suum etiam 
ex virgine natum esse hominem voluit, in quo explentur ea omnia in passione, 
quae de partu virginis coepta sunt. Itaque quia Dei filius ex omni qua 
est parte perfectus, et ante omne tempus in divinitatis plenitudine natus, 
nunc a carnis suae origine homo, consummabatur ad mortem; clarificari se 
apud Deum postulat, sicut Patrem ipse clarificabat in terris: quia tum 
Dei virtutes ignoranti saeculo clarificabantur in carne. 59 Nunc autem 
quid est quod apud Patrem clarificationis exspectet? Nempe hoc quod habuit 
apud eum, prius quam mundus
______________________________________________________________________
esset. Habuit plenitudinem divinitatis; atque habet, namque Dei filius. 
Sed qui erat Dei filius, et ( ceu etiam) hominis coeperat esse filius; 
erat enim Verbum caro factum. Non amiserat quod erat, sed coeperat esse 
quod non erat; non de suo destiterat, sed quod nostrum est acceperat: profectum 
( puta, humanae naturae) ei quod accepit, ejus claritatis expostulat unde 
non destitit. Ergo quia Filius Verbum, et Verbum caro factum, et Deus Verbum, 
et hoc in principio apud Deum, et Verbum ante constitutionem mundi Filius: 
Filius nunc caro factus orabat, ut hoc Patri caro inciperet esse quod Verbum; 
ut id, quod de tempore erat, gloriam ejus quae sine tempore est claritatis 
acciperet; ut in Dei virtutem et spiritus incorruptionem transformata carnis 
corruptio
absorberetur. Haec itaque oratio ad Deum est, ad Patrem haec confessio 
Filii est, haec carnis deprecatio est: in qua eum judicii die compunctum 
et de cruce recognitum universi videbunt, in qua praefiguratus in monte 
est, in qua elevatus ad coelos est, in qua Deo assedit a dextris, in qua 
visus a Paulo est, in qua honorificatus ab Stephano est.
          17.
          Dei nomen ante Christum hominibus ignotum. --Manifestato itaque 
hominibus nomine Patris, haec postulat: sed quo nomine? Numquid nomen Dei 
ignorabatur?
Hoc Moyses de rubo audivit, hoc Genesis in exordio creati orbis nuntiavit, 
hoc lex exposuit, prophetae praetulerunt, homines in his mundi operibus 
senserunt, gentes etiam mentiendo veneratae sunt; non ergo ignorabatur 
Dei nomen. Sed plane ignorabatur. Nam Deum nemo noscit, nisi confiteatur 
et Patrem patrem unigeniti filii, et Filium non de portione, aut dilatatione, 
aut emissione; sed ex eo natum inenarrabiliter, incomprehensibiliter, ut 
filium a patre, plenitudinem divinitatis ex qua et in qua natus 60 est 
obtinentem, verum et infinitum et perfectum Deum; haec enim Dei est plenitudo. 
Nam si horum aliquid deerit, jam non erit plenitudo, quam in eo habitare 
complacuit[125]. Hoc a Filio praedicatur, hoc ignorantibus manifestatur; 
sic clarificatur
______________________________________________________________________
per Filium Pater, cum pater filii talis agnoscitur.
          18.
          Nativitatis suae fidem Christus fecit gestis. Divina quia non 
capiunt negantes objurgantur. --Volens itaque Filius hujus nativitatis 
suae fidem facere, factorum suorum nobis posuit exemplum ut per inenarrabilium 
gestorum suorum inenarrabilem efficientiam de virtute nativitatis inenarrabilis 
doceremur: cum aqua fit vinum, cum quinque panes saturatis quinque millibus 
virorum, excepto sexu et aetate reliqua, replent fragmentis cophinos duodecim. 
Res cernitur, et nescitur; fit et non intelligitur; ratio non apprehenditur, 
et effectus ingeritur. Stultum est autem, calumniam in eo inquisitionis 
intendere, quod comprehendi id unde quaeritur, per naturam suam non potest. 
Ut enim inenarrabilis
est Pater in eo quod ingenitus est; ita enarrari Filius in eo quod unigenitus 
est non potest; quia ingeniti est imago qui genitus est. Cum enim sensu 
atque verbis imaginem apprehendimus, necesse est etiam eum cujus imago 
est consequamur. Sed invisibilia persequimur, et incomprehensibilia tentamus, 
quibus intelligentia ad conspicabiles res et corporeas coarctatur. Non 
erubescimus stultitiae, non nosmetipsos irreligiositatis arguimus, Dei 
arcanis, Dei virtutibus calumniantes. Quomodo Filius, et unde Filius,
et quo damno Patris, vel ex qua portione sit natus, inquirimus. Habueras 
in exemplo operationum, ut crederes Deum efficere posse, quorum intelligere 
efficientiam non possis.
          19.
          Provocantur ut explicent Christi januis clausis ingressum. --Quaeris 
quomodo secundum Spiritum natus sit Filius: ego te de corporeis rebus interrogo. 
Non quaero quomodo natus ex virgine sit; an detrimentum sui caro perfectam 
ex se carnem generans perpessa sit. Et 61 certe non suscepit quod edidit, 
sed caro carnem sine elementorum nostrorum pudore provexit, et perfectum 
ipsa de suis non imminuta generavit. Et quidem fas esset, non impossibile 
in Deo opinari, quod per virtutem ejus possibile fuisse in homine cognoscimus.
          20.
          Sed te, quisquis es, investigabilia sectantem, et divinorum secretorum 
atque virtutum gravem arbitrum consulo, ut mihi imperito, et tantum de 
omnibus Deo ut sunt ab eo dicta credenti, rationem saltem facti istius 
afferas. Dominum audio, et quia his credo quae scripta sunt, scio jam post 
resurrectionem frequenter videndum se in corpore praebuisse multis non 
credentibus; certe Thomae, non nisi contrectatis ejus vulneribus credituro, 
sicut ait: Nisi videro in manibus ejus fixuram clavorum, et misero digitum 
meum in locum clavorum, et mittam manum meam in latus ejus, non credam[126]. 
Dominus ad omnem se intelligentiae nostrae imbecillitatem
______________________________________________________________________
accommodat, et dubitationi infidelium satisfacturus, arcanum invisibilis 
virtutis operatur: facti rationem, quisquis eris coelestium rerum scrutator, 
expone. Erant discipuli in clauso, et secreto post passionem Domini congregati 
consederant. Dominus 62 Thomae fidem propositis conditionibus confirmaturus 
assistit, palpandi corporis et contrectandi vulneris obtulit facultatem: 
et utique qui compunctus recognoscendus sit, necesse est corpus in quo 
est compunctus attulerit. Quaero ergo per quas clausae domus partes sese 
corporeus intulerit. Diligenter enim Evangelista expressit dicens: Venit 
Jesus januis clausis, et stetit in medio[127]. An constructa parietum penetrans 
et solida lignorum, naturam eorum impenetrabilem transcucurrit? Stetit 
namque
______________________________________________________________________
corporeus, non simulatus aut fallax. Sequantur ergo oculi mentis tuae penetrantis 
ingressum, et cum eo clausam domum intelligentiae tuae visus introeat. 
Integra sunt omnia et obserata: sed esse assistit medius, cui per virtutem 
suam universa sunt pervia. Invisibilibus calumniaris: ego a te visibilium 
exposco rationem. Nihil cedit ex solido, neque per naturam suam aliquid 
tamquam lapsu insensibili ligna et lapides admittunt. Corpus Domini a sese 
non deficit, ut sese resumat ex nihilo: et unde qui assistit in medio est? 
Cedit ad haec et sensus et sermo, et extra rationem humanam est veritas 
facti. Idcirco ergo ut de nativitate fallimus, ita et de ingressus Domini
63 mentiamur. Dicamus factum non fuisse, quia intelligentiam facti non 
apprehendimus: et cessante sensu nostro, facti ipsius cesset effectus. 
Sed mendacium nostrum facti fides vincit. Adstitit Dominus clausa domo 
in medio discipulorum: et Filius est natus ex Patre. Noli negare quod steterit, 
quia per intelligentiae infirmitatem, consistentis non consequaris introitum: 
noli nescire quod ab ingenito et perfecto Deo patre unigenitus et perfectus 
filius Deus natus sit, quia sensum et sermonem humanae naturae virtus generationis 
excedat.
          21.
          Si possent, Dei opera omnia turbarent. --Et omnia quidem insuper 
mundi opera adesse nobis in testimonium possent, ne ambigere de Dei rebus 
arque virtutibus fas crederemus. Sed in ipsam veritatem infidelitas
nostra procurrit, et violenti in excidium Dei potestatis irrumpimus. Si 
liceret, corpora et manus ad coelum elevaremus, solem astraque caetera 
annuis cursus sui limitibus proturbaremus, permisceremus decessus Oceani 
et accessus, fluenta etiam fontium
inhiberemus, et naturas fluminum referremus, concuteremus fundamenta terrae, 
et toto in haec opera Dei parricidio desaeviremus. Sed bene, quod nos intra 
hanc modestiae necessitatem natura corporum detinet. Certe non fallimus, 
quid, si liceret, essemus facturi. Namque quia possumus, profanae voluntatis 
audacia naturam veritatis convellimus, et bellum dictis Dei comparamus.
          22.
          Christus Patrem nobis manifestavit ut patrem, non ut creatorem. 
--Filius dixit: Pater, manifestavi nomen tuum hominibus[128]. Quid ad haec 
calumniamur? quid aestuamus? Patrem tu negas? Atquin hoc maximum opus Filii 
fuit, ut Patrem cognosceremus. Negas plane, quando secundum te Filius non 
ex eo natus est. Et cur filius dicetur, factus
______________________________________________________________________
pro voluntate quasi caetera? Admirari Deum possum conditorem 64 mundi Christum 
creantem: et digna Deo virtus est, ut effectorem archangelorum et angelorum, 
visibilium et invisibilium, coeli atque terrae, et universae hujus creationis 
effecerit. Sed non hic labor
Domini est, ut omnia in creandis rebus Deum posse tu sentias; sed ut scias 
Deum patrem ejus esse filii qui loquitur. Virtutes in coelo plures sunt, 
et efficientes, et aeternae: sed unus unigenitus est filius, non a caeteris 
sola differens potestate, quia per eum cuncta sunt. Sed quia verus unus 
est filius, non fiat degener, ut natus ex nihilo sit. Audis Filium: crede 
quia filius est. Audis Patrem: memento quia pater est. Quid istis nominibus 
suspicionem, malitiam, audaciam interseris? Secundum naturae intelligentiam 
nomina divinis rebus aptata sunt. Quid affers vim verborum veritati? Audis 
patrem et filium: ne ambigas esse quod nuncupantur. Summa dispensationis 
est Filio, ut noveris Patrem: quid irritum facis opus prophetarum, Verbi
incarnationem, virginis partum, virtutem operationum, crucem Christi? Tibi 
haec omnia impensa, tibi praestita sunt: ut per haec manifestus tibi et 
Pater esset et Filius. Supponis nunc voluntatem, creationem, adoptionem: 
inspice et militiam et stipendium Christi. Nempe proclamat: Pater, manifestavi 
nomen tuum hominibus; non audis, creatorem coelestium creasti; non audis, 
effectorem terrestrium effecisti; sed audis: Pater, manifestavi nomen tuum 
hominibus. Utere Salvatoris tui munere: scito patrem esse qui genuit, filium 
esse qui natus est; natum ex eo patre, qui est, veritate naturae. Memento 
non tibi patrem manifestatum esse quod Deus est, sed Deum manifestatum 
esse quod pater est.
          23.
          Filius a Patre subsistentia non natura discernitur. Ut imago, 
omnia habet quae Pater. --Audis: Ego et Pater unum sumus[129]. Quid discindis 
et distrahis Filium a Patre? 65 Unum sunt: scilicet is qui est, nihil habens 
quod non sit etiam in eo a quo est. Cum audis Filium dicentem: Ego et Pater 
unum sumus; personis rem accommoda, gignenti et genito professionis suae 
permitte sententiam. Sint unum, ut
______________________________________________________________________
sunt qui genuit et qui genitus est. Cur naturam excludis? cur veritatem 
interimis? Audis: Pater in me, et ego in Patre[130]: et hoc de Patre et 
Filio Filii opera testantur. Non corpus[131]per intelligentiam nostram 
corpori immittimus, neque ut aquam vino infundimus: sed eamdem in utroque 
et virtutis similitudinem et deitatis plenitudinem confitemur. Omnia enim 
Filius accepit a Patre, et est Dei forma, et imago substantiae ejus. Eum 
enim ab eo qui est: imago substantiae tantum ad subsistendi fidem, non 
etiam ad aliquam naturae dissimilitudinem intelligendam discernit. Patrem 
autem in Filio, et Filium in Patre esse, plenitudo in utroque divinitatis 
perfecta est. Non enim diminutio Patris est Filius, nec Filius imperfectus 
a Patre est. Imago sola ( hoc est
______________________________________________________________________
solitaria) non est, et similitudo non sibi est. Deo autem simile aliquid 
esse, nisi quod ex se erit, non potest. Non enim aliunde est, quod in omnibus 
simile est: neque diversitatem duobus admisceri alterius ad alterum similitudo 
permittit. Ne similia permutes, neque sibi ex veritate indiscreta disjungas: 
quia qui dixit: Faciamus hominem ad imaginem et similitudinem nostram[132], 
invicem esse sui similes, in eo quod similitudinem nostram dicat, ostendit. 
Ne contigeris, ne contrectaveris, ne corruperis. Tene naturae nomina, tene 
Filii professionem. Nolo aduleris, ut Filium de tuo laudes: bene habet, 
ut iis quae sunt scripta contentus sis.
          24.
          Prudentia humana in Dei rebus deficit. Desipit dum se putat perfectum 
sapere. --Non est autem in
______________________________________________________________________
tantum confidendum prudentia humana, ut perfectum se quis putet sapere 
quod sapiat: et in eo arbitretur absolutae rationis summam contineri, quod 
ipsa mente pertractans, aequabili undique apud se existimet veritatis opinione 
constare. Non enim concipiunt imperfecta perfectum, neque quod ex alio 
subsistit, absolute vel auctoris sui potest intelligentiam obtinere, vel 
propriam: se quidem in eo tantum
quod est sentiens, caeterum ulterius 66 sensum suum quam sibi constituta 
sit natura non tendens. Motum enim suum non sibi debet, sed auctori: et 
idcirco id, quod in aliud ex auctore subsistit, imperfectum sibi est, dum 
constat aliunde; et necesse est, ut in quo se perfectum putet sapere, desipiat: 
quia naturae suae non moderans necessitatem, et omnia infirmitatum suarum 
existimans terminis contineri, falso jam sapientiae nomine gloriatur: quia 
sapere, sibi ultra sensus sui non liceat potestatem, et quam infirmum subsistendi 
est virtute, tam sensus sit. Atque ob id imperfectae naturae substitutio, 
perfecti sensus sapientiam obtinere se glorians, stultae sapientiae irridetur 
opprobrio, Apostolo dicente: Non enim misit me Christus baptizare, sed 
evangelizare, non
in sermone sapientiae, ne inanis fiat crux Christi: verbum enim crucis 
stultitia est his qui pereunt, iis autem qui salvantur, virtus Dei est. 
Scriptum est enim: Perdam sapientiam sapientium, et intellectum intelligentium 
reprobabo. Ubi sapiens? ubi scriba? ubi conquisitor hujus saeculi? Nonne 
stultam fecit Deus sapientiam hujus mundi? Quoniam quidem in sapientia 
Dei non cognovit mundus per sapientiam Deum, decrevit Deus per stultitiam 
praedicationis salvare credentes: quoniam Judaei signa petunt, et Graeci 
sapientiam quaerunt: nos autem praedicamus Christum Jesum crucifixum, Judaeis 
quidem scandalum, gentibus autem stultitiam, ipsis autem vocatis Judaeis 
et Graecis Christum Dei virtutem et Dei sapientiam: quia quod infirmum 
est Dei, fortius est hominibus; et quod stultum
est Dei, sapientius est hominibus[133]. Omnis itaque infidelitas stultitia 
est: quia imperfecti sensus sui usa sapientia, dum omnia infirmitatis suae 
opinione moderatur, putat effici non posse quod non sapit. Causa enim infidelitatis 
de sententia est infirmitatis, dum gestum esse quis non putat, quod geri 
non posse definiat.
          25.
          Stultitia sapiens fidelium. --Et idcirco Apostolus sciens naturae 
humanae imperfectam cogitationem hoc solum putare in veri ratione esse 
quod saperet, ait non in sermone se sapientiae praedicare, ne praedicationis 
suae inanis esset assertio. Ac ne stultitiae esse praedicator existimaretur, 
adjecit, verbum crucis stultitiam 67 esse pereuntibus: quia
______________________________________________________________________
eam solam infideles prudentiam crederent esse, quam
saperent; et cum nihil nisi intra infirmitatis suae saperent naturam, eam, 
quae sola Dei perfecta sapientia est, putarent esse stultitiam; per quod 
in ea ipsa infirmis sapientiae suae opinione desiperent. Ergo quidquid 
pereuntibus stultitia est, hoc iis qui salvantur Dei virtus est: quia nihil 
naturalis sensus sui infirmitate moderantur, sed divinae potestatis efficientiam 
secundum infinitatem coelestis virtutis expendunt. Et idcirco sapientiam 
sapientium, et intelligentiam intelligentium Deus improbat, quia per opinionem 
stultitiae humanae credentibus salus tribuitur: dum et infideles, quae 
extra sensum suum sunt, stulta esse decernunt, et fideles potestati ac 
virtuti Dei omnia largiendae sibi salutis suae sacramenta permittunt. Non 
ergo sunt stulta quae
Dei sunt; sed humanae naturae insipiens prudentia est, quae a Deo suo aut 
signa aut sapientiam ad fidem postulet. Et Judaeorum quidem est postulare 
signa; quia in Dei nomine per legis familiaritatem non admodum rudes, crucis 
scandalo commoventur. Graecorum autem est sapientiam poscere, quia gentili 
ineptia humanaque prudentia rationem sublati in crucem Dei quaerant. Quae 
quia secundum sensum naturae infirmis occulta in sacramento sit; fit stultitia 
infidelis: cum quod naturaliter mens imperfecta non concipit, id extra 
prudentiae causam esse decernat. Sed ob hanc imprudentem mundi sapientiam, 
quae 68 per Dei sapientiam Deum ante nescivit, id est, per hanc magnificentiam 
mundi ac tam sapienter instituti opificii ornatum, creatoris sui non
est venerata sapientiam; placuit Deo praedicatione stultitiae salvos facere 
credentes, id est, crucis fide aeternitatem mortalibus provenire: ut confusa 
humanae sententiae opinione, ibi salus reperiretur, ubi creditur esse stultitia. 
Christus enim qui stultitia gentibus et Judaeis scandalum est, Dei virtus 
Deique sapientia est: quia quae sensu humano infirma in Dei rebus et stulta 
existimantur, haec prudentiae virtutique terrenae, et sapientiae et potestatis 
veritate praecellant.
          26.
          De Dei rebus non suo sensu, sed fide decernendum. --Nihil igitur 
in divinis effectibus humanae mentis opinione tractandum est, neque de 
creatore suo opificii ipsius materia decernat. Assumenda autem
nobis est stultitia, ut sapientiam sumamus, non
imprudentiae sensu, sed naturae nostrae conscientia: ut quod cogitationis 
terrenae ratio non concipit, id nobis rursum ratio divinae virtutis insinuet. 
Cum enim recognita stultitiae nostrae intelligentia, imperitiam naturalis 
in nobis imprudentiae senserimus, tum per divinae sapientiae prudentiam 
ad Dei sapientiam imbuemur: cum sine modo virtutes Dei ac potestatem metiamur, 
cum naturae Dominum non intra naturales leges cohibeamus, cum hoc solum 
de Deo bene credi intelligamus, ad quod de se credendum ipse sibi nobiscum 
et testis et auctor exsistat.
        69-70 LIBER QUARTUS.
Catholicorum simplicitatem adversus Arianorum astus
munire aggreditur. Eam ob rem quae illorum de Christo sit sententia exponit. 
Tum defendit Filium Patri homousion ac semper fuisse, et a pravis sensibus, 
quibus necessarias illas voces supprimere tentant, Ecclesiam abhorrere 
declarat. Allatis deinde variis Scripturae testimoniis, quibus Filium a 
naturae divinae possessione exclusum esse veteratorie insinuant, integram 
exhibet fidei professionem, quam Arius Alexandria pulsus aliique ipsius 
partibus addicti ad Alexandrum antistitem miserunt. Hujus deinceps primam 
partem, his maxime nixam verbis, Audi Israel, Dominus Deus tuus unus est, 
quasi nimirum iis Moyses Deum non modo natura, sed et persona unum praedicarit, 
multis refutat: ostenditque tum ex creatione mundi, tum ex pluribus visis 
factis Agar,
Abrahae, Jacob et Moysi, tum etiam ex Prophetarum testimoniis, ac nominatim 
Moysi, Psalmographi, Oseae, Esaiae ac Baruch, sive ut vocat, Jeremiae, 
Deum etsi natura unum, non tamen esse solitarium, sed filium habere, qui 
cum ipso divinitatis et nomen obtineat et naturam.
De visis in eo expositis quaedam observanda.-- Quia vero hujus ac subsequentis 
libri argumenta pleraque nituntur visis patriarcharum; operae pretium est 
nonnulla de iis praefari. Constans apud veteres videtur opinio, Filium 
ab initio mundi variis se modis hominibus spectabilem praebuisse. Hoc diserte 
docent Justinus martyr, Irenaeus, Origenes, Theophilus Antioch., Clemens 
Alexandr., Tertullianus, Cyprianus, Patres Antiocheni concilii contra Paulum
Samosat., ut mittamus Faustinum Presbyterum, Ambrosium, Leonem, aliosque 
plurimos. Sed ne ab iis quidem hoc negatum est, qui Ario favebant. Idipsum 
passim praedicat Eusebius in lib. Dem. Ev., et Sirmiense concilium contra 
Photinum eos anathemate damnat qui aliter senserint.
Sed cum in hac doctrina fraudem moliti sint Ariani, ut Filium, qui visibilis 
ac visus sit, a Patre invisibili natura dissimilem praedicarent; alte retinendum, 
sanctos Patres ita Deum visum asseruisse, ut cum Augustino lib. II contra 
Maximinum, cap. 26, n. 12, senserint, divinitatem non per substantiam suam, 
in qua invisibilis et immutabilis est, sed per creaturam sibi subjectam 
mortalium oculis apparuisse
cum voluit. Ac ne peregrina huc adsciscamus, locuples hujus rei testis 
est Hilarius, lib. XII, n. 45 et 46. Certe, inquit, qui ante angelus, nunc 
etiam homo est: ne naturalem hanc esse Dei speciem diversitas hujus ipsius 
assumptae creationis pateretur intelligi. Adest autem Jacob etiam usque 
ad luctae complexum in habitu humano . . . Sed idem postea et Moysi esse 
ignis ostenditur: ut naturae creatae tum potius ad speciem, quam ad substantiam 
naturae, fidem disceres. Acute Augustinus epist. alias CXII, nunc CXLVII, 
num. 20, in illa Moysi verba, Si inveni gratiam ante te, ostende mihi temetipsum. 
Quid ergo, inquit? Ille non erat ipse? Si non esset ipse, non ei diceret, 
ostende mihi temetipsum, sed, ostende Deum: et tamen si ejus
naturam substantiamque conspiceret, multo minus diceret, ostende mihi temetipsum. 
Ipse ergo erat in ea specie, qua apparere voluerat: non autem ipse apparebat 
in natura propria, quam Moyses videre cupiebat.
Si ex proximis Scripturae verbis ipsum Deum a Moyse visum Augustinus recte 
asseruit; pari ratione concedendum est ipsum Deum eidem Moysi in rubo dixisse: 
Ego sum Deus Abraham, etc., verumque Deum Agar allocutam esse, cui clamavit: 
Tu Deus, qui adspexisti me. Neque hoc etiam negantii Patres, qui in visis 
illis veros Angelos adstitisse arbitrantur. Non enim existimant angelos 
illos Dei ac Domini nomen sibi attribuisse, quia ut legati Dei ac Domini 
nomine loquebantur; quis enim legatus regis, imperatoris,
aut principis sibi arroget nomen, cujus personam repraesentat? sed ideo 
potius, quod Deus ipse in illis loquebatur. 71 Hoc diserte docet Athanasius 
Or. IV cont. Arian., pag. 467: Is quidem, qui sentiebatur oculis, angelus 
erat, sed Deus in angelo loquebatur. Nam quemadmodum in columna nubis verba 
ad Moysen in tabernaculo faciebat, ita quoque in angelis apparebat loquens 
Deus. Ita et Hieronymus, cap. III, ad Gal.: Quod autem, ait, Lex ordinata 
per Angelos, hoc vult intelligi, quod in omni veteri Testamento, ubi angelus 
primum visus refertur, et postea quasi Deus loquens inducitur, angelus 
quidem vere ex ministris pluribus quicumque sit visus, sed in illo mediator 
loquatur, qui dicat: « Ego sum Deus Abraham. » His accedit
Augustinus, l. II contra Maximin., cap. 26, n. 11. Quaero, inquit, quis 
apparuerit Moysi in igne quando rubus inflammabatur, et non urebatur. Quamquam 
et illic angelum apparuisse Scriptura ipsa declarat. . . . In angelo autem 
Deum fuisse quis dubitet? Juxta hos Gregorius papa, praef. in Job, c. 2: 
Angelus, qui Moysi apparuisse dicitur, modo angelus, modo Deus memoratur. 
Angelus videlicet propter hoc quod exterius loquendo serviebat; Dominus 
autem dicitur, quia interius praesidens, loquendi efficaciam ministrabat. 
Cum ergo loquens exterius ab interiori regitur, et per obsequium angelus, 
et per inspirationem Dominus nominatur.
Concedit praeterea Augustinus, lib. II contra Maximinum, c. 26, n. 9, angelis 
illis licuisse Dei ac Domini se nomine commendare propter prophetiam futura 
nuntiantem, quia nimirum Christus, qui Deus ac Dominus est, in illis figuratus 
sit. Sic et Irenaeus, lib. V, c. 1: Praediximus quoniam Abraham et reliqui 
prophetae prophetice videbant eum, id quod futurum erat per visionem prophetantes. 
Sed quovis modo intelligantur illa visa, stat prope eadem vis argumentorum, 
quae ex illis Hilarius conficit.
            1.
          Tria in haereticos praemittenda veritatis assertioni. --Quamquam 
anterioribus libellis, quos jam pridem conscripsimus, absolute cognitum 
existimemus, fidem nos et confessionem Patris et Filii et Spiritus
sancti ex evangelicis atque apostolicis institutis obtinere, neque quidquam 
nobis cum haereticis posse esse commune, quippe illis divinitatem Domini 
nostri Jesu Christi sine modo et ratione et metu abnegantibus: tamen etiam 
his libellis quaedam necessario fuerunt comprehendenda, ut omnibus fallaciis 
eorum et impietatibus editis, absolutior fieret cognitio veritatis. Et 
primum cognoscendum est, quae doctrinae eorum temeritas sit, quodve irreligiositas 
periculum: dehinc quid adversum fidem apostolicam, cui nos congruimus, 
habeant sententiae, quidve dicere soleant e contrario, quave verborum ambiguitate 
simplicitati audientium illudant: postremo qua intepretationum suarum arte 
veritatem divinorum dictorum virtutemque corrumpant.
          2.
          Verbis humanis res divinas non bene explicari. --Non ignoramus 
autem, ad res divinas explicandas, neque hominum elocutionem, neque naturae 
humanae comparationem posse sufficere. Quod enim inenarrabile est, significantiae 
alicujus finem et modum non habet: et quod spiritale est, id a specie corporalium 
exemploque diversum est. Tamen 72 cum de naturis coelestibus sermo est, 
illa ipsa, quae sensu mentium continentur, usu communis et naturae et sermonis 
sunt eloquenda, non utique dignitati Dei congrua, sed ingenii nostri imbecillitati 
necessaria; rebus scilicet verbisque nostris ea quae et sentimus et intelligimus 
locuturi. Atque haec sicut primo libello[134]testati sumus, nunc quoque 
idcirco a nobis
______________________________________________________________________
commemorata sunt, ut cum aliquid ex humanis comparationibus proferimus, 
non secundum naturas corporales de Deo sentire credamur, nec passionibus 
nostris spiritalia comparare, sed potius rerum visibilium speciem ad intelligentiam 
invisibilium protulisse.
          3.
          Haereticorum opiniones de Dei filio. --Aiunt namque haeretici, 
non ex Deo esse Christum, id est, Filium non ex Patre natum, neque Deum 
ex natura, sed ex constitutione esse; adoptionem scilicet ejus in nomine, 
quia sicut plures Deo filii, ita et hic filius sit; dehinc liberalitatem 
in dignitate, quia sicut dii plures sunt, ita et hic Deus sit: indulgentiore 
tamen in eo et adoptionis et nuncupationis affectu, ut et prae ca eteris 
sit adoptatus, et adoptivis aliis major
ipse sit filiis, et excellentius cunctis naturis creatus, creaturis ipse 
caeteris praestet. Aiunt etiam quidam eorum Dei omnipotentiam confitentes, 
in similitudinem eum Dei creatum, et ex nihilo 73 ut caetera in aeterni 
illius Creatoris sui imaginem constitisse: verbo videlicet de non exstantibus 
jussum esse subsistere, Deo potente similitudinem sui ex nihilo coaptare.
          4.
          Homousion ob sensus pravos respuere se confingunt. Qui illi sensus. 
--Quin etiam id adjiciunt, cum unius substantiae Patrem et Filium esse 
audiunt ab anterioribus episcopis praedicatum, ut id subtiliter per speciem 
haereticae opinionis infirment: dicentes eos verbi hujus significationem, 
id est, unius substantiae, quod graece ὁμοούσιον dicitur, hoc sensu usurpare
atque eloqui, tamquam ipse sit pater qui et filius, ex infinitate videlicet 
sua protensus in Virginem, ex qua corpus assumens, sibi in eo corpore, 
quod assumpsit, filii nomen addiderit. Et haec quidem de homousio eorum 
falsitas prima est. Sequens illa est, quod affirment id enuntiationem homousii 
significare, quod rei anterioris atque alterius communio sit duobus, et 
tamquam prior substantia vel usia materiae alicujus exstiterit, quae participata 
duobus, et in utroque consumpta, utrumque illum et naturae anterioris, 
et rei esse testetur unius. Atque idcirco improbare se homousii aiunt confessionem, 
quod enuntiatio ejus neque Filium a Patre distinguat, et posteriorem Patrem 
materia, quae sibi cum
filio sit communis, ostendat. Tertio quoque hanc improbandi homousii causam 
comminiscuntur, quod secundum verbi hujus significationem, ex divisione 
paternae substantiae esse Filius existimetur; tamquam desectus ex eo fuerit, 
ita ut in duos sit res una divisa; et ideo substantiae dicantur unius, 
quia portio desecta de toto, in natura ea sit unde desecta est: nec posse 
in Deum cadere divisionis passionem, quia et demutabilis erit, si imminutioni 
per divisionem fiat obnoxius: et imperfectus efficietur, perfectionis suae 
in portionem alteram decedente substantia.
          5.
          Filium semper esse cur negent. --Nec non in eo se eleganter doctrinae 
propheticae, sed et evangelicae atque apostolicae 74 posse existimant contraire, 
ut Filii nativitatem intra tempora praedicent. Cum
enim vitiose a nobis asserant dici, Filium semper fuisse; necesse est, 
excludendo quod semper fuerit, nativitatem ejus confiteantur ex tempore. 
Si enim non semper fuit, erit tempus quo non fuit. Et si est tempus quo 
non fuit, erit ante eum tempus: quia qui non semper est, esse coepit ex 
tempore. Qui autem caret tempore, non potest eo carere quod semper est. 
Respuere se autem id, quod semper filius fuerit, ob eam causam affirmant, 
ne per id quod semper fuit, sine nativitate esse credatur: tamquam per 
id, quod semper fuisse dicitur, innascibilis praedicetur.
          6.
          Nec homousion nec semper esse Filium sensibus relatis admittit 
Ecclesia. --O stultos atque impios metus, et irreligiosam de Deo sollicitudinem! 
Haec, quae in homousii significatione et in eo quod semper
Filius esse dicitur arguuntur, Ecclesia abominatur, respuit, damnat. Novit 
enim unum Deum ex quo omnia: novit et unum Dominum nostrum Jesum Christum 
per quem omnia, unum ex quo, et unum per quem; ab uno universorum originem, 
per unum cunctorum creationem. In uno ex quo, auctoritatem innascibilitatis 
intelligit; in uno per quem, potestatem nihil differentem ab auctore veneratur: 
cum ex quo et per quem, ad id quod creatur, in his quae creata sunt communis 
auctoritas sit. Novit in Spiritu Deum Spiritum impassibilem et indesecabilem; 
didicit enim a Domino, spiritui carnem et ossa non esse[135]: ne forte 
cadere in cum corporalium passionum detrimenta credantur.
______________________________________________________________________
Novit unum innascibilem Deum: novit et unum unigenitum Dei filium. Confitetur 
Patrem aeternum et ab origine liberum: confitetur et Filii originem ab 
aeterno: non ipsum ab initio, sed ab ininitiabili: non per se ipsum, sed 
ab eo, qui a nemine semper est, natum ab aeterno, nativitatem videlicet 
ex paterna aeternitate sumentem. Caret ergo fides nostra haereticae pravitatis 
opinione. Edita 75 namque est sensus nostri professio, licet nondum sit 
ratio professionis exposita. Tamen ne quid, in homousii a Patribus nuncupati 
enuntiatione, et in ea quod semper fuerit confessione, suspicionis relinqueretur: 
ista memorata sunt, quibus et subsistere Filium in substantia qua genitus 
ex Patre est cognosceretur, et Patri de substantia qua manebat per Filii 
nativitatem
nihil esse decerptum, et homousion Patri Filium non de commemoratis superius 
vitiis causisque a sanctis et doctrina Dei calentibus viris esse memoratum; 
ne quis forte existimaret adimi per usiam nativitatem unigeniti Filii, 
quod Patri homousios diceretur.
          7.
          Vox HOMOUSION qua necessitate suscepta. --Sed ut suscepti hujus 
utriusque verbi necessitatem, et contra debacchantes tum haereticos ad 
maximam fidei securitatem usurpati, rationem intelligamus: respondendum 
esse existimo haereticorum perversitati, et omnes eorum stultas ac mortiferas 
institutiones evangelicis atque apostolicis testimoniis coarguendas. Videntur 
enim sibi de singulis, quae asserunt, praestare rationem: quia singulis 
assertionibus suis quaedam ex divinis voluminibus testimonia subdiderunt,
quae corrupto intelligentiae sensu solis tantum ignorantibus blandiantur, 
speciem veritatis secundum pravitatem interpretantium praestatura.
          8.
          Scripturae quibus simplices decipiunt Ariani. --Conantur enim, 
sola Dei Patris divinitate celebrata, Filio auferre quod Deus est; quia 
scriptum sit: Audi, Israel, Dominus Deus tuus unus est est[136]. Et id 
ipsum ad legis doctorem, interrogantem quod praeceptum maximum esset in 
lege, Domino dicente: Audi, Israel, Dominus Deus tuus unus est (Marci XII, 
29). Et rursum Paulo ita praedicante: Unus enim Deus, et unus Mediator 
Dei et hominum[137]. Tum quod solus sapiens sit, ne quid sapientiae Filio 
relinquatur, secundum Apostoli dictum: Ei
______________________________________________________________________
autem, qui potens est confirmare vos secundum Evangelium meum et praedicationem 
Jesu Christi, secundum revelationem sacramenti temporibus saecularibus 
taciti, manifestati autem nunc per Scripturas propheticas secundum praeceptum 
aeterni Dei, in obedientiam fidei in omnes gentes cogniti, soli sapienti 
Deo per Jesum Christum, cui gloria in saecula saeculorum[138]. Tum quod 
solus innascibilis, et quod solus verus 76 sit, quia Esaias dixerit (LXV, 
16): Benedicent te Deum verum. Quodque id ipsum contestatus sit Dominus 
in Evangeliis dicens: Haec est autem vita aeterna, ut cognoscant te solum 
verum Deum, et quem misisti Jesum Christum[139]. Tum quia solus bonus, 
ne quid sit bonitatis in Filio, quia per eum dictum sit: Nemo est bonus
______________________________________________________________________
nisi unus Deus (Marci X, 18). Tum quod solus potens sit; quia Paulus dixerit: 
Quem temporibus suis ostendet nobis beatus et solus potens: Rex regum, 
et Dominus dominantium[140]. Tum quod hunc noverint inconvertibilem et 
indemutabilem; quia per prophetam dixerit: Ego sum Dominus Deus vester, 
et non demutor[141]; et Jacobus apostolus dixerit (I, 17): Apud quem non 
est demutatio. Hunc justum judicem ( supple hic et infra, noverint), quia 
scriptum est: Deus judex justus, fortis et patiens[142]. Hunc cunctis procurantem, 
quia Dominus dixerit, cum ei de avibus sermo esset: Et Pater vester coelestis 
pascit illas[143]; et rursum: Nonne duo passeres asse veneunt, et unus 
ex illis non cadit super terram sine voluntate
______________________________________________________________________
Patris vestri? Sed et capilli capitis vestri numerati sunt[144]. Hunc omnia 
providentem, sicut beata Susanna dicit: Deus aeternus, absconditorum cognitor, 
sciens omnia ante generationem eorum[145]. Hunc etiam inconceptibilem, 
secundum quod dictum est: Coelum mihi thronus est, terra autem scabellum 
pedum meorum. Quam domum aedificabitis mihi, aut quis locus requietionis 
meae? Haec enim fecit manus mea, et sunt omnia haec mea[146]. Hunc quoque 
capientem omnia, Paulo testante: Quoniam in ipso vivimus, et movemur, et 
sumus[147]; et Psalmographo dicente: Quo abibo ab spiritu tuo, et a facie 
tua quo fugiam? Si adscendero in coelum, tu illic es; si descendero ad 
infernum, ades; si sumpsero pennas meas ante lucem, et habitavero in
______________________________________________________________________
postremis maris: etenim illuc manus tua deducet
me, et tenebit me dextera tua[148]. Hunc quoque incorporeum, quia dictum 
sit: Spiritus enim Deus est, et adorantes eum, in Spiritu et veritate adorare 
oportet[149]. Hunc immortalitatem habentem et invisibilem, Paulo dicente: 
Qui solus habet immortalitatem, et lucem habitat inaccessibilem, quem nemo 
hominum vidit, nec videre potest[150]; et secundum Evangelium: Deum nemo 
vidit umquam, nisi unigenitus Filius, qui est in sinu Patris[151]. Hunc 
quoque solum manentem 77 innascibilem, quia dictum sit: Ego sum qui sum[152]; 
et rursum: Sic dices filiis Israel: Misit me ad vos is qui est[153]; et 
per Jeremiam: Qui es Dominus, Domine[154].
______________________________________________________________________
          9.
          Fraus in praedictis latens retegitur. --Atque haec quis non intelligat 
plena fraudis esse et plena fallaciae? quae quamquam sint subtiliter confusa 
atque permixta, tamen absolute artificiosam malitiae et stultitiae calliditatem 
et ineptiam testantur. Inter caetera enim addiderunt, solum se Patrem innascibilem 
cognovisse: tamquam hinc quisquam possit ambigere, eum, ex quo ille genitus 
sit per quem omnia sunt, id quod ipse est a nemine consecutum. In ipso 
enim, quod pater dicitur, ejus quem genuit auctor ostenditur; id habens 
nomen quod neque profectum ex alio intelligatur, et ex quo is qui genitus 
est substitisse doceatur. Igitur id, quod Deo patri proprium est, proprium 
ei ac secretum relinquamus, confitentes in eo aeternae virtutis innascibilem 
potestatem.
Nemini autem dubium esse existimo, ob eam causam in confessione Dei patris 
quaedam ejus tamquam peculiaria et privata memorari, ne praeter ipsum eorum 
quisquam particeps relinquatur. Cum enim dicunt, solum verum, solum justum, 
solum sapientem, solum invisibilem, solum bonum, solum potentem, solum 
immortalitatem habentem; in eo quod solus haec sit, a communione eorum 
secundum hos Filius separatur. Soli enim, ut aiunt, propria non participantur 
ab altero. Quae si in Patre solo, non etiam in Filio esse existimabuntur; 
necesse est ut Filius Deus et falsus, et insipiens, et secundum conspicabiles 
materias corporeus, et malevolus, et infirmus, et extra immortalitatem 
esse credatur, qui ab his omnibus, cum in his Pater sit solus, excipitur.
          10.
Filii honor nil detrahit Patri. --Dicturi autem
de absolutissima majestate et de plenissima divinitate unigeniti Dei filii, 
non existimamus quemquam arbitraturum, omnem hunc sermonem, quo usuri erimus, 
ad Dei patris contumeliam pertinere, quasi ex ejus 78 dignitate decedat, 
si quid eorum referatur ad filium: cum potius honor filii dignitas sit 
paterna; et gloriosus auctor sit, ex quo is, qui tali gloria sit dignus, 
exstiterit. Nihil enim nisi natum habet filius, et geniti honoris admiratio 
in honore generantis est. Cessat ergo opinio contumeliae: cum quidquid 
inesse Filio majestatis docebitur, id ad amplificandam potestatem ejus, 
qui istiusmodi genuerit, redundabit.
          11.
          Arianorum de Filio doctrina. --Consequens autem est, ut cognitis 
jam iis, quae ad deformationem
Filii de Patre confessi sunt, ipsum illud quod de Filio professi sunt audiatur. 
Responsuri enim singulis eorum propositionibus, et divinorum dictorum testimoniis 
irreligiosam eorum doctrinam prodituri, debemus ad illa, quae de Patre 
dicta sunt, ea quae deinceps de Filio sint commemorata subjungere: ut confessione 
ea, quae de Patre et Filio est, inter se comparata, unus atque idem a nobis 
in absolvendis singulis propositionibus ordo teneatur. Memorant namque 
filium Dei neque ex aliqua subjacente materia genitum esse, quia per eum 
creata
omnia sint; neque ex Deo esse, quia decedere ex Deo nihil possit: sed esse 
ex iis, quae non erant: id est, creaturam Dei perfectam, verumtamen non 
similem caeteris creaturis. Esse autem creaturam; quia scriptum sit, Dominus 
creavit me in initium viarum suarum[155]. Esse etiam facturam perfectam, 
sed non similem caeteris facturis: facturam autem per id quod Paulus ad 
Hebraeos dixit: Tanto melior factus angelis, quanto excellentius ab his 
possidet nomen[156]. Et rursum: Unde fratres sancti, vocationis coelestis 
participes, cognoscite apostolum et principem sacerdotum confessionis nostrae 
Jesum Christum, qui fidelis est ei qui fecit eum[157]. Ad infirmandum vero 
Filii et virtutem et potestatem et divinitatem, eo maxime utuntur, quod
______________________________________________________________________
dixerit: Pater major me est[158]. Idcirco autem non esse eum unum ex omnibus 
creaturis concedunt, quia scriptum sit: Omnia 79 per eum facta sunt[159]. 
Concludunt ergo omnem irreligiositatis suae doctrinam istiusmodi verbis 
suis, dicentes:
          Exemplum blasphemiae eorum, qui creaturam esse Dei
filium dicunt.
          12.
          « Novimus unum Deum, solum infectum, solum sempiternum, solum 
sine initio, solum verum, solum
______________________________________________________________________
immortalitatem habentem, solum optimum, solum potentem, omnium creatorem, 
ordinatorem et dispositorem inconvertibilem, immutabilem, justum et optimum 
legis et prophetarum et novi Testamenti: hunc Deum genuisse filium unigenitum 
ante omnia saecula, per quem et saeculum et omnia fecit: natum autem non 
putative, sed vere, obsecutum voluntati suae, immutabilem et inconvertibilem, 
creaturam Dei perfectam, sed non sicuti unum creaturarum; facturam, sed 
non sicuti caeterae facturae; nec ut Valentinus 80 prolationem Natum Patris 
commentatus est; nec sicut Manichaeus partem unius substantiae Patris Natum 
exposuit; nec sicut Sabellius, qui unionem dividit, ipsum dixit Filium 
quem et Patrem; nec sicut Hieracas, lucernam
de lucerna, vel lampadem in duas partes; nec qui fuit ante, postmodum natum 
vel supercreatum in filium, sicuti et tu ipse, beatissime papa, media in 
ecclesia et in consessu fratrum, frequenter eos qui talia introducunt renuisti: 
sed, sicut diximus, voluntate Dei ante tempora et saecula creatum, et vivere
et esse accipiens a Patre, et glorias ei consubsistente Patre. Neque enim 
Pater dans ei omnium haereditatem, fraudavit semetipsum ab his quae non 
facta habentur ab ipso; fons est autem omnium.
          13.
          « Quapropter tres substantiae (ὑποστάσεις) sunt Pater, Filius, 
Spiritus sanctus. Et quidem 81 Deus causa est omnium, omnino sine initio 
solitarius: Filius autem sine tempore editus a Patre, et ante saecula creatus 
et fundatus, non erat antequam nasceretur: sed sine tempore ante omnia 
natus, solus a solo Patre substitit. Nec enim est aeternus, aut coaeternus, 
aut simul non factus cum Patre, nec simul cum Patre habet esse, sicuti 
quidam dicunt, aut aliqui duo non nata principia introducentes: sed
sicut unio et principium omnium, sic et Deus ante omnia est. Propter quod 
et ante Filium est, sicut et a te didicimus media in ecclesia praedicante. 
Secundum quod itaque a Deo esse habet, et glorias, et vivere, et omnia 
ei sunt tradita; secundum hoc, principium ejus est Deus. Principatur autem 
ei, utpote
Deus ejus, cum sit ante ipsum. Si enim quod ex ipso, et quod ex utero, 
et quod ex patre exivi et veni, velut partem ejus unius substantiae et 
quasi prolationem extendens intelligitur; compositus erit Pater, et divisibilis, 
et convertibilis, et corpus secundum illos, et, quantum in ipsis est, consequentia 
corporis sustinens sine corpore Deus.
          14.
          Quia divina non percipit homo nisi ex Dei de se dictis, ex his 
refellendae sunt haereticae assertiones. Dei dicta non nude, sed ex suis 
causis expendenda. --Hic eorum error est, haec mortifera institutio: ad 
cujus confirmationem corrupto intelligentiae sensu, divinorum dictorum 
testimonia usurpant, et de his sub occasione humanae ignorantiae mentiuntur. 
Nemini autem dubium esse oportet, ad divinarum rerum cognitionem
divinis utendum esse doctrinis. Neque enim scientiam coelestium per semet 
humana imbecillitas consequetur, neque invisibilium intelligentiam ipse 
sibi corporalium sensus assumet. Non enim vel id quod creatum in nobis 
atque carnale est, vel id quod in usum vitae nostrae ex Deo datum est, 
suomet judicio naturam Creatoris sui opusque discernit. Non subeunt ingenia 
nostra in coelestem scientiam, neque incomprehensibilem virtutem sensu 
aliquo infirmitas nostra concipiet. Ipsi de se Deo credendum est: et iis, 
quae cognitioni nostrae de se tribuit, obsequendum. Aut enim more gentilium 
denegandus est, si testimonia ejus improbabuntur: 82 aut si ut est Deus 
creditur, non potest aliter de eo, quam ut ipse est de se testatus, intelligi. 
Cessent itaque propriae
hominum opiniones, neque se ultra divinam constitutionem humana consilia 
extendant. Sequimur ergo, adversus irreligiosas et impias de Deo institutiones, 
ipsas illas divinorum dictorum auctoritates: et unumquodque eo ipso, de 
quo quaeritur, auctore tractabimus, non ad fallendam et male imbuendam 
audientium imperitiam quasdam verborum enuntiationes subtractis eorum causis 
coaptantes. Intelligentia enim dictorum ex causis est assumenda dicendi[160]: 
quia non sermoni res, sed rei est sermo subjectus. Verum omnia editis simul 
et dicendi causis et dictorum virtutibus prosequemur. Igitur singula secundum 
propositionis ordinem retractentur.
          15.
          Moyses dicens, Deus unus est, non negavit Filii
______________________________________________________________________
deitatem. --Nam hoc eorum principale est: Novimus inquiunt, unum solum 
Deum, Moyse dicente, Audi, Israel, Dominus Deus tuus unus est[161]. Sed 
numquid hinc quisquam fuit ausus ambigere? aut umquam aliter a quoquam 
eorum praedicatum esse, qui Deum crederent, cognitum est, nisi unum Deum 
esse ex quo omnia, unam virtutem innascibilem, et unam hanc esse sine initio 
potestatem? Sed non per id, quod Deus unus est, Dei filio accidit negari 
posse quod Deus est. Moyses namque, vel potius Deus per Moysen, populo 
et in Aegypto et in deserto idolis et deorum, ut putabant, religionibus 
occupato, hoc constituit principale mandatum, ut unum Deum crederet: et 
vere ac merito constituit. Unus est enim Deus ex quo omnia. Sed videamus, 
an idem Moyses
______________________________________________________________________
eum quoque, per quem omnia sunt, Deum esse confessus sit. Non enim Patri 
adimitur quod Deus unus est, quia et Filius Deus sit. Est enim Deus ex 
Deo, unus ex uno: ob id unus Deus, quia ex se Deus. Contra vero non minus 
per id Filius Deus, quia Pater Deus unus sit; est enim unigenitus filius 
Dei: non innascibilis, ut Patri adimat quod Deus unus sit; neque aliud 
ipse quam Deus, quia ex Deo natus est. De quo quamvis ambigi non oporteat, 
quin nascendo ex Deo Deus 83 sit, per quod fidei nostrae Deus unus est; 
tamen videamus an Moyses, qui ad Israel dixerit, Dominus Deus tuus unus 
est, Dei filium Deum praedicaverit. Uti enim nos ad confitendam Domini 
nostri Jesu Christi divinitatem testimonio illius oportebit, cujus auctoritate 
haeretici unum tantum Deum confitentes
Filio putent negandum esse quod Deus sit.
          16.
          In historia creationis Deum non solitarium docet. Alius dicens, 
alius faciens; uterque Deus. Filius est Deus faciens. --Igitur cum absoluta 
haec de Deo et perfecta confessio sit, secundum Apostolum ita loqui, Unus 
Deus pater ex quo omnia, et unus Dominus noster Jesus Christus per quem 
omnia[162], videamus originem mundi, quid de ea Moyses loquatur. Ait namque: 
Et dixit Deus, Fiat firmamentum in medio aquae, et sit dividens inter aquam 
et aquam: et factum est sic, et fecit Deus firmamentum, et divisit Deus 
per medium aquae[163]. Habes ergo Deum ex quo, habes Deum per quem. Aut 
si id negabis, necesse est id quod factum est per quem factum sit doceas: 
aut certe naturam ipsam
______________________________________________________________________
creandorum Deo obedientem esse demonstres, quae ad id quod dictum est: 
Fiat firmamentum, se ipsam Dei verbo jussa firmaverit. Sed haec divinae 
Scripturae ratio non recipit. Omnia enim, secundum prophetam, facta ex 
nihilo sunt[164]: nec natura aliqua manens demutata in aliud est, sed id 
quod non erat creatum est, et absolutum est. Per quem? Audi evangelistam: 
Omnia per ipsum facta sunt[165]. Si quaeris per quem, audies eumdem Evangelistam 
dicentem, In principio erat Verbum, et Verbum erat apud Deum, et Deus erat 
Verbum, hoc erat in principio apud Deum. Omnia per ipsum facta sunt[166]. 
Quod si negare voles a Patre dictum videri, Fiat firmamentum[167], audies 
rursum prophetam dicentem, Ipse dixit, et facta sunt;
______________________________________________________________________
     166: (Ibid. 1-3)
ipse mandavit, et creata sunt.[168]Quod ergo dictum est, Fiat firmamentum; 
in eo quod Pater sit locutus ostenditur. Quod autem adjicitur: Et factum 
est sic, et quod fecisse 84 Deus dicitur; in eo persona efficientis est 
intelligenda qui faciat. Dixit enim, et facta sunt, non utique solum voluit, 
et fecit: mandavit, et creata sunt, non utique quia complacitum ei est, 
exstiterunt; ut (ita) Mediatoris officium inter se et ea quae essent creanda 
cessaret. Dicit ergo fieri Deus ex quo omnia sunt, et facit Deus per quem 
omnia, eodem parique nomine et in dicentis significatione et in efficientis 
operatione confesso. Si autem loqui audebis, non de Filio dici, Et fecit 
Deus; et ubi erit quod dictum est, Omnia per ipsum facta sunt et illud 
apostolicum: Et unus Dominus noster Jesus Christus per quem omnia[169]; 
et
______________________________________________________________________
illud, Ipse dixit, et facta sunt[170]? Quod si impudentiam tuam haec divinitus 
dicta convincent; non adimitur Dei filio quod Deus sit, per id quod dictum 
est: Audi, Israel, Dominus Deus tuus unus
______________________________________________________________________
est: cum ab eo ipso, qui haec est locutus, in ipsa constitutione mundi 
Deus fuerit praedicatus et Filius. Sed videamus, in quem profectum haec 
distinctio jubentis Dei, et facientis Dei augeatur. Nam tametsi sensus 
communis intelligentiae non recipiat, ut in eo quod dictum est: Jussit, 
et facta sunt, solitarius atque idem significatus esse credatur; tamen 
ne quid ambigi possit, oportet ea, quae mundi creationem consecuta sunt, 
explicari.[171]
          17.
          Neque in condendo homine solitarius Deus. --Cum igitur perfecto 
mundo ejus incola formandus esset, talis de eo sermo est: Et dixit Deus, 
Faciamus hominem ad imaginem et similitudinem nostram[172]. [Et rursum, 
Et fecit Deus hominem; ad
______________________________________________________________________
imaginem Dei fecit eum[173]]. Quaero nunc, solumne sibi Deum locutum existimes, 
an vero sermonem hunc ejus intelligas non sibi, sed ad alterum exstitisse? 
Si solum fuisse dicis; ejus ipsius voce argueris dicentis, Faciamus hominem 
ad imaginem et similitudinem nostram. Deus enim per legislatorem (Moysen) 
secundum intelligentiam nostram locutus est, verbis 85 videlicet, quibus 
uti ipse nos voluit, cognitionem eorum nobis quae gessit impertiens. Significatio 
namque Dei filio per quem facta sunt omnia, in eo quod dictum esset, Et 
dixit Deus, Fiat firmamentum; et (in eo quod) rursum ita dictum est, Et 
fecit Deus firmamentum: ne tamen hic idem inanis ac superfluus sermo existimaretur, 
si sibi ipse dixisset ut fieret, et rursum ipse fecisset (quid enim tam 
alienum ab eo qui solus esset, ut sibi faciendum
______________________________________________________________________
diceret, cum voluntate tantum opus esset ut fieret?); absolutius voluit 
intelligi significationem hanc non ad se tantum esse referendam. Dicendo, 
Faciamus hominem ad imaginem et similitudinem nostram, sustulit
singularis intelligentiam professione consortii. Consortium autem esse 
aliquod solitario ipse sibi non potest. Neque rursum recipit solitarii 
solitudo faciamus; neque quisquam alieno a se nostram loquitur. Uterque 
sermo, et faciamus et nostram, ut solitarium eumdemque non patitur; ita 
neque diversum a se alienumque significat. Aut quaero, si cum audias solitarium, 
utrum non ipsum eumdemque esse existimes? aut cum audias non ipsum neque 
eumdem, anne quod solitarius tantum sit intelligas? In solitario ergo solitarius, 
in non eodem vero neque ipso, non solitarius reperietur. Solitario ergo 
convenit, faciam, et meam: non solitario vero, faciamus, et nostram.
          18.
          Nec solitudo est nec divinitatis diversitas. --Cum itaque legimus, 
Faciamus hominem ad imaginem
et similitudinem nostram; quia sermo uterque, ut non solitarium tantum, 
ita neque differentem esse significat; nobis quoque nec solitarius tantum, 
nec diversus est confitendus: cognita per id, quod nostram imaginem dicit, 
non etiam imagines nostras, unius in utroque proprietate naturae. Non sufficit 
autem solam verborum attulisse rationem, nisi dictorum intelligentiam etiam 
rerum operatio consequatur: scriptum enim ita est: Et fecit Deus hominem, 
ad imaginem Dei fecit eum[174]. Quaero, si solitario atque ipsi ad se eumdem 
fuit sermo, quid hic sentiendum existimes? Video enim nunc tripertitam 
significationem, et facientis, et facti, et exempli. Qui factus est, homo 
est; Deus autem fecit; et quem fecit, ad imaginem Dei fecit. Si de solitario 
Genesis
______________________________________________________________________
esset locuta, dixisset utique, 86 Et fecit ad imaginem suam. Sed sacramentum 
evangelicum annuntians, non duos deos, sed Deum et Deum elocuta est, cum 
hominem per Deum effectum ad imaginem Dei dicit. Atque ita Deus ad communem 
sibi cum Deo imaginem atque eamdem similitudinem hominem reperitur operari: 
ut nec solitudinis intelligentiam significatio efficientis admittat, nec 
divinitatis diversitatem ad eamdem imaginem ac similitudinem constituta 
patiatur operatio.
          19.
          Alio loco idipsum confirmatur. --Et quamquam superfluum post 
haec existimetur ultra aliquid afferre, quia in divinis rebus non frequentius 
dicta, sed tantum dicta sufficiunt: tamen quid de hoc eodem dictum sit, 
cognosci oportet. Non enim divinorum
dictorum, sed intelligentiae nostrae a nobis ratio praestanda est. Deus 
ad Noe inter multa mandata ita loquitur: Qui effuderit sanguinem hominis, 
pro sanguine ejus effundetur anima ejus; quia ad imaginem
Dei feci hominem[175]. Etiam hic distinguitur exemplum, opus, operans. 
Deus testatur se ad imaginem Dei hominem fecisse. Cum faciendus homo est, 
quia de se, neque ad se loquebatur, dixit ad imaginem nostram: cum autem 
factus homo est, Fecit Deum hominem ad imaginem Dei. Non ignoravit utique 
verbi proprietatem, si sibi ipse loqueretur, ut diceret, Feci ad imaginem 
meam. Dixerat enim ad demonstrandam naturae unitatem, Faciamus ad nostram. 
Neque rursum confudit de solitario ac non solitario intelligentiam: cum 
hominem Deus faciens, ad imaginem Dei fecerit.
          20.
          Patrem non sibi ut solitario FACIAMUS locutum esse. --Quod si 
Deum patrem solitarium sibi haec locutum fuisse affirmare voles, tamquam 
concedi tibi
______________________________________________________________________
possit, ut unus secum velut cum altero sit locutus, credaturque in eo, 
quod ad imaginem Dei feci hominem, ita voluisse intelligi, tamquam, Ad 
imaginem meam feci hominem; primum ipse testimonio tuo redargueris. Dixisti 
enim, Ex Patre omnia, sed per Filium omnia. Namque per id quod dictum est. 
Faciamus hominem, ex eo origo est ex quo coepit et sermo: in eo vero quod 
Deus ad imaginem Dei fecit, significatur etiam is per quem consummatur 
operatio.
          21.
          Sed Sapientiam, quae haereticis annuentibus Christus est, ei 
adfuisse. --Tum deinde, ne quid tibi hinc liceat mentiri, Sapientia, quam 
tu ipse Christum confessus es, contraibit dicens, Cum certos ponebat fontes 
sub coelo, cum fortia faciebat 87 fundamenta terrae, eram apud illum componens. 
Ego
eram, ad quam gaudebat. Quotidie autem laetabar in conspectu ejus in omni 
tempore cum laetaretur orbe perfecto et laetaretur in filiis hominum[176]. 
Conclusa est omnis occasio, et coartatur ad veri confessionem universus 
error. Adest Deo genita ante saecula Sapientia. Neque solum adest, sed 
etiam componit. Est ergo componens apud ipsum. Intellige compositionis 
vel dispositionis officium. Pater enim in eo quod loquitur, efficit; Filius 
in eo quod operatur quae fieri sunt dicta, componit. Personarum autem ita 
facta distinctio est, ut opus referatur ad utrumque. Nam in eo quod dicitur, 
Faciamus, et jussio exaequatur, et factum: in eo vero quod scribitur, Eram 
apud illum componens[177], non solitarium se sibi esse in operatione significat.
______________________________________________________________________
Laetatur autem ante eum, quem sibi significabat adgaudere laetanti. Quotidie 
autem laetabar in conspectu ejus in omni tempore, quando laetabatur orbe 
perfecto, et laetabatur in filiis hominum (Ibid. 30,
31). Causam laetitiae suae Sapientia docuit. Laetatur ob laetitiam Patris, 
in perfectione mundi et in filiis hominum laetantis. Scriptum est enim: 
Et vidit Deus quia bona sunt[178]. Placere Patri opera sua gaudet, per 
se ex praecepto ejus effecta. Gaudium enim suum hinc esse profitetur, quod 
in consummato orbe et in filiis hominum Pater laetus existeret: in filiis 
hominum ob id, quia jam in uno Adam omne humani generis exordium constitisset. 
Non ergo in fabricatione mundi solitarius Pater sibi loquitur, Sapientia 
sua secum et cooperante, et consummata cooperatione gaudente.
          22.
          Conclusio eorum quae a num. 16 probata sunt. --Non ignoramus 
autem multa et maxima ad absolutionem horum dictorum esse reliqua: sed 
dilata
______________________________________________________________________
a nobis potiusquam dissimulata habentur; plenior namque eorum tractatus 
propositionibus caeteris reservatur. Nunc enim tantum ad id respondetur, 
quod in expositione fidei suae, vel potius perfidiae, ab impiis dictum 
est, unum tantum Deum a Moyse praedicatum. Et vere ita praedicatum meminimus, 
quia unus 88 Deus est ex quo omnia: sed non propterea ignorandum esse, 
quia Filius Deus est; cum idem Moyses Deum et Deum toto Operis sui corpore 
sit professus. Igitur videndum est, quomodo et electio et legislatio Deum 
et Deum pari confessionis ordine praedicet.
          23.
          Angelus Dei Agar allocutus, Deus est. Filius et angelus Dei et 
Deus. --Post multas namque Dei ad Abraham allocutiones, cum adversum
Agar Sara commoveretur, conceptui ancillae domina sterilis invidens, cumque 
discessisset a conspectu ejus, ita de ea Scriptura loquitur: Et dixit Angelus 
Domini ad Agar, Redi ad dominam tuam, et humilia te sub manibus ejus. Et 
dixit ei Angelus Domini, Multiplicans multiplicabo semen tuum, et non dinumerabitur 
a multitudine[179]. Et rursum: Et vocavit nomen Domini qui loquebatur secum, 
Tu Deus qui adspexisti me[180]. Angelus Dei loquitur (duplex autem in angelo 
Dei significatio est: ipse qui est, et ille cujus est): et loquitur non 
res secundum nomen officii sui; ait
______________________________________________________________________
enim: Multiplicans multiplicabo semen tuum, et non dinumerabitur a multitudine. 
Ministerium angeli potestas multiplicandarum gentium excedit. Sed quid 
tandem de eo, qui Dei Angelus quae soli Deo propria sunt loquebatur, Scriptura 
testata est? Et vocavit nomen Domini qui loquebatur secum, Tu Deus qui 
adspexisti me. Primum angelus Dei, secundo Dominus; vocavit enim nomen 
Domini qui loquebatur secum; dehinc tertio Deus, Tu enim es Deus qui adspexisti 
me. Qui angelus Dei dictus est; idem Dominus et Deus est. Est autem secundum 
prophetam filius Dei magni consilii angelus[181]. Ut personarum distinctio 
absoluta esset, angelus Dei est nuncupatus; qui enim est Deus ex Deo, ipse 
est et angelus Dei. Ut vero honor debitus redderetur,
______________________________________________________________________
et Dominus et Deus est praedicatus.
          24.
          Cur idem loquens ad Agar angelus, ad Abraham Deus dicatur. --Et 
hic quidem primum angelus, deinde idem postea et Dominus et Deus: ad Abraham 
vero tantum Deus. Tuto enim, jam personarum discretione praemissa, ne solitarii 
error subesset, absolutum et verum 89 ejus nomen edicitur. Scriptum namque 
est: Et dixit Deus ad Abraham, Ecce Sara uxor tua pariet filium tibi, et 
vocabis nomen ejus Isaac: et statuam testamentum meum ad illum in testamentum 
aeternum, et semini ejus post illum. De Ismael autem, ecce exaudivi te, 
et benedixi ei, et amplificabo eum valde: duodecim gentes generabit, et 
dabo eum in gentem magnam[182]. Numquid ambigitur, quin qui angelus Dei 
dictus est,
______________________________________________________________________
idem rursum dicatur et Deus? Pariterque de Ismael sermo est, et nunc et 
dudum multiplicandus ab ecdem est. Et ne forte non idem, qui esset locutus 
ad Agar, non loqui crederetur: ejusdem personae significationem divinus 
sermo testatur, dicens, Et benedixi ei et multiplicabo eum. Benedictio 
ex praeterito est; jam enim ad Agar sermo fuerat: amplificatio vero in 
futurum; nunc enim primum ad Abraham de Ismael Deus loquitur. Et ad Ahraham 
Deus loquitur; ad Agar vero angelus Dei locutus est. Deus igitur est, qui 
et angelus est: quia qui et angelus Dei est, Deus est ex Deo natus. Dei 
autem
angelus ob id dictus, quia magni consilii est angelus: Deus vero idem postea 
demonstratus est, ne qui Deus est, esse angelus crederetur. Sequatur sermo 
ordinem rerum. Angelus Domini ad Agar locutus est; idem ad Abraham Deus 
loquitur, ex eodem ad utrumque fit sermo. Benedicitur Ismael, et in gentem 
magnam amplificandus esse promittitur.
          25.
          Referuntur et alia visa, dicta, gesta. --Scriptura et per Abraham, 
Deum esse qui loqueretur, ostendit. Abrahae quoque Isaac filius promittitur. 
Dehinc postea assistunt viri tres. Abraham conspectis tribus unum adorat, 
et Dominum confitetur. Scriptura adstitisse viros tres edidit: sed patriarcha 
non ignorat qui et adorandus sit et confitendus. Indiscreta assistentium 
species est; sed ille Dominum suum
fidei oculis et visu mentis agnovit. Dehinc sequitur: Et 90 dixit ei, Revertens 
veniam ad te ad hoc tempus in futurum, et habebit filium Sara uxor tua[183]. 
Et post haec dixit ei Dominus, Non celabo ego Abraham puerum meum quae 
facturus sum[184]. Et rursum: Dixit autem Dominus, Clamor Sodomorum et 
Gomorrhae impletus est, et peccata eorum magna valde[185]. Et rursum post 
multum alium sermonem, quem brevitatis studio praetermittimus, cum de justis 
una cum injustis perdendis Abraham esset sollicitus, ait: Nequaquam, qui 
judicas terram, facies hoc judicium. Et dixit Dominus, Si invenero in Sodomis 
quinquaginta justos in civitate, remittam omni loco propter illos[186]. 
Et rursum consummato sermone ad Lot fratrem Abrahae,
______________________________________________________________________
Scriptura dicit, Et Dominus pluit super Sodomam et Gomorrham sulphur et 
ignem a Domino de coelo[187]. Et rursum: Et Dominus visitavit Saram, sicut 
dixit, et fecit Deus Sarae sicut locutus est,
______________________________________________________________________
et concepit et peperit Sara Abrahae filium in senectute sua, et in tempore 
sicut locutus est illi Dominus[188]. Dehinc expulsa de Abrahae domo cum 
filio suo ancilla, et in deserto ob aquae inopiam interitum pueri timente, 
eadem Scriptura ait, Et exaudivit Dominus Deus vocem pueri ubi erat, et 
vocavit angelus Dei Agar de coelo, et dixit ei, Quid est Agar? noli timere; 
exaudivit enim Deus vocem pueri de loco in quo est. Surge, et accipe puerum, 
et tene manum ejus; in gentem enim magnam faciam eum[189].
          26.
          Expenduntur singula. Filius et magni consilii angelus est, et 
Dominus, et Deus. --Quae perfidiae caecitas est, quae increduli cordis 
obtusio est, quae irreligiositatis temeritas, aut ignorare haec, aut
______________________________________________________________________
non ignorata negligere? Certe ita commemorata et dicta sunt, ne intelligentiam 
veritatis error aliquis aut obscuritas impediret. Quae si non posse ignorari 
doceamus; impietatis esse crimen necesse est quod negatur. Angelus Dei 
loqui ad Agar coepit, Ismaelem in gentem magnam adaucturus, eique innumerabilem 
91 gentis progeniem praestaturus. Confessio audientis et Dominum eum esse 
et Deum edocet. Sermonis enim exordium ab angelo Dei coepit, sed in confessione 
Dei constitit. Ita qui sub ministerio magni consilii nuntiandi, Dei angelus 
est, ipse et natura et nomine Deus est. Nomen enim naturae, non nomini 
natura componitur. Iisdem etiam de rebus ad Abraham Deus loquitur: benedictum 
jam Ismaeli docetur, et multiplicandum eumdem
esse in gentem: Benedixi, inquit, ei[190]. Non itaque demutavit personae 
suae significationem: se enim jam benedixisse demonstrat. Scriptura certe 
sacramenti ordinem et verae praedicationis
______________________________________________________________________
modum, ab angelo Dei incipiens, et postea iisdem de rebus eumdem loquentem 
Deum confessa, servavit.
          27.
          Vir quem ex tribus adorat Abraham, Dominus, Deus, et judex est. 
--Procedit autem pleniore doctrinae profectu sermo divinus, Deus isthic 
ad Abraham loquitur, parituram Saram pollicetur. Post haec viri tres sedenti 
assitunt, unum adorat, et Dominum confitetur. Idemque et adoratus et confessus 
ab illo, tempore eodem in futurum rediturum se promittit, et Sarae filium 
futurum Deus ad Abraham locutus est. Idem postea de rebus ipsis eumdem 
vir ab eo visus alloquitur. Demutatio tantum fit nominum, nihil tamen de 
confessione decessit. Virum enim licet conspectum, Abraham tamen Dominum 
adoravit
[191]: sacramentum scilicet futurae corporationis agnoscens. Nec tamen 
tantae fidei testimonio caruit; Domino in Evangeliis dicente, Abraham pater 
vester laetabatur, ut videret diem meum: et vidit, et laetatus est[192]. 
Vir ergo conspectus rediturum se tempore eodem pollicetur. Contuere sponsionis 
effectum: memento tamen virum esse qui spondeat. Quid ergo Scriptura dicit, 
Et Dominus visitavit Saram[193]? Vir ergo iste Dominus est, efficiens quod 
spopondit. Quid autem sequitur? Et fecit Deus Sarae sicut locutus est[194]. 
Vir in loquendo nuncupatus, Dominus 92 in visitatione significatus, Deus 
praedicatur in facto. Locutum certe virum non ignoras, qui Abrahae et visus 
est et locutus. Deum quomodo ignorabis, Scriptura
______________________________________________________________________
eadem, quae virum dixerat, Deum confitente? Ipsa enim dixit, Et concepit 
et peperit Sara Abrahae filium in senectute sua, et in tempore sicut locutus 
est illi Dominus (Ibidem, 2). Sed vir venturum se locutus est. Virum crede 
tantum, nisi qui venit, et Deus et Dominus est. Causam compara. Vir certe 
ob id veniet, ut Sara et concipiat et pariat, Fidem disce. Dominus et Deus 
ob hoc venit, ut Sara et conciperet et pareret. In potestate Dei vir locutus 
est: in effectu
Dei Deus praestitit. Ita se Deum et loquendo et faciendo significat. Viri 
deinde de conspectis tribus duo abeunt: sed qui residet, et Dominus et 
Deus est. Neque solum Dominus et Deus est, sed et judex est. Stans enim 
ante Dominum Abraham dixit, Nullo modo tu facies hoc verbum, occidere justum 
cum impio, et erit justus sicut impius. Nequaquam, qui judicas omnem terram, 
facies hoc judicium[195]. Toto igitur sermone suo Abraham fidem, ob quam 
justificatus est, docet, Dominum suum ex tribus agnitum, et solum adoratum, 
et Dominum confessus et judicem.
          28.
          Unum ex tribus, non tres in uno Abraham adorat. Discrimen inter 
visum Lot, et visum Abrahae. --Ac ne forte existimes in unius confessione, 
trium
______________________________________________________________________
omnium virorum, qui simul videbantur, honorem contineri; contuere quid 
conspectis duobus qui discesserant Lot dixerit: Et ut vidit Lot, exsurrexit 
obviam illis, et adoravit in faciem in terram: et dixit, Ecce, domini, 
divertite in domum pueri vestri[196]. Hic pluralem retinuit significationem 
simplex visio angelorum, illic singularem honorem patriarchae fides confitetur. 
Hic divinae Scripturae historia duos de tribus tantum angelos fuisse significat, 
illic Dominum et Deum praedicat. Ait enim: Et dixit Dominus Abraham, Quare 
risit Sara, dicens, Ergo vere paritura sum? ego autem senui. Numquid impossibile 
est 93 a Deo verbum? In tempore hoc revertar ad te in futurum, et erit 
Sarae filius[197]. Tenet ergo Scriptura ordinem veritatis, nec
______________________________________________________________________
pluralem significationem in eo qui et Deus et Dominus agnoscebatur admiscens, 
neque angelis duobus honorem, qui Deo tantum fuerat delatus, impertiens. 
Lot quidem dominos dicit, sed Scriptura angelos nuncupat. Illic hominis 
officium est, isthic confessio veritatis.
          29.
          Dominus a Domino, Filius. --Dehinc adest in Sodomam et Gomorrham 
justi poena judicii. Et quid tandem momenti in eo est? Dominus sulphur 
et ignem
pluit a Domino[198]. Ut Dominus a Domino; ita non discrevit naturae nomine, 
quos significatione (non unius personae) distinxerat. Legimus namque in 
Evangelio, Pater non judicat quemquam, sed omne judicium dedit Filio[199]. 
Dedit ergo Dominus, quod Dominus accepit a Domino.
          30.
          Eum ut Deum vidit Jacob nec solitarium. --Sed qui accepisti in 
Domino et Domino judicis cognitionem, cognominis ejusdem in Deo et Deo 
cognosce consortium. Jacob discedens ob metum fratris sui, somnians viderat 
scalam fundatam in terra et contingentem coelum, et per eam adscendentes 
et descendentes angelos Dei, et Dominum incumbentem super eam, sibique 
omnes benedictiones, quas Abrahae et Isaac dederat, impertientem[200]. 
Ad
______________________________________________________________________
hunc postea talis Dei sermo est: Dixit autem Deus ad Jacob, surgens adscende 
in locum Bethel, et habita ibi, et fac ibi altarium Deo, qui apparuit tibi 
cum fugeres a facie fratris tui[201]. Deus honorem Deo postulat, et postulat 
cum alterius significatione personae: Qui, inquit, apparuit tibi cum fugeres; 
ne qua personae ejusdem confusio nasceretur. Deus ergo est qui loquitur, 
Deus et de quo loquitur: honoris confessio a naturae nomine non discernit, 
quos significatio subsistentes esse distinguit.
          31.
          Synopsis et scopus praedictorum a numero 23.--Et huic quidem 
loco quaedam memini ad pleniorem absolutionem necessaria: sed secundum 
propositionis ordinem, responsionis quoque ordo retinendus est. Itaque 
quae ei reliqua sunt, in libro altero suo
______________________________________________________________________
loco exsequemur. Tantum hoc nunc in Deo, qui honorem Deo postulat, demonstrandum 
fuit, angelum Dei, qui cum Agar locutus esset, et Deum esse et Dominum, 
cum iisdem de rebus ad Abraham locutus ipse sit: et virum, qui Abrahae 
visus sit, et Deum esse et Dominum; angelos autem duos, et cum Domino visos, 
et 94 ab eo ad Lot missos, nihil aliud a propheta nisi angelos praedicatos. 
Non solum autem ad Abraham in viro Deus adfuit, sed etiam ad Jacob in homine 
Deus venit. Neque solum venit, sed luctatus ostenditur[202]: neque tantummodo 
luctatus, sed etiam adversus eum, cum quo luctabatur, infirmus. Nunc de 
luctae sacramento non est, neque in tempore, neque in materia, aliquid 
tractare. Deus certe est; quia Jacob adversus
______________________________________________________________________
Deum invaluit, et Israel Deum vidit.
          32.
          Moysi in rubo visus, Dominus et Deus est. --Videamus autem, an 
etiam alibi, praeter quam ad Agar, hic angelus Dei Deus esse sit cognitus. 
Cognitus plane est. Neque solum Deus, sed etiam Deus
Abraham et Deus Isaac et Deus Jacob repertus. Angelus enim Domini Moysi 
de rubo apparuit, Dominus de rubo loquitur: vocem cujus intelligendam existimas, 
utrum ejus qui visus est, an alicujus alterius? Hic mendacii locus nullus 
est. Ait enim Scriptura, Apparuit autem illi angelus Domini in flamma ignis 
de rubo[203]. Et rursum, Vocavit eum Dominus de rubo, Moyses, Moyses. Et 
respondit: Quid est? Et dixit Dominus: Ne accesseris huc, solve calciamentum 
de pedibus tuis; locus enim, in quo stas, terra sancta est. Et dixit ei: 
Ego sum Deus Abraham et Deus Isaac et Deus Jacob[204]. Qui apparuit in 
rubo, de rubo loquitur: et visionis locus unus et vocis est; neque alius, 
quam qui est visus, auditur. Qui angelus Dei est cum videtur, idem rursum
______________________________________________________________________
cum auditur est Dominus; ipse vero Dominus qui auditur, Deus deinde Abrahae, 
Isaac et Jacob esse cognoscitur. Cum angelus Dei dicitur, non proprius 
sibi ac solitarius esse monstratur; est enim angelus Dei: cum Dominus et 
Deus nuncupatur, in honore naturae suae et nomine praedicatur. Habes ergo 
angelum, qui de rubo apparuit, et Dominum et Deum.
          33.
          Moyses non semel Deum et Dominum praedicat. Uterque tamen unus 
est Deus. Filio uti natura Deo honor postulatur. Filius et Angelus Dei 
et Deus. --Percurre adhuc Moysi testimonia; et intellige an occasionem 
aliquam praedicandi Deum et Dominum negligat. Tenes nempe ex dictis ejus, 
Audi, Israel, Dominus Deus tuus unus est[205]. Tene nunc
______________________________________________________________________
divinae illius cantionis suae dicta: ait namque, Videte, videte quoniam 
ego sum Dominus, et non est Deus praeter me[206]. Et cum omnis sermo ei 
ex persona Dei usque ad finem cantionis fuisset, ait, Laetamini coeli simul 
cum eo, et adorent eum omnes filii Dei. Laetamini gentes cum populo ejus, 
et honorificent eum omnes angeli Dei[207]. 95 Honorificandus est a Dei 
angelis Deus, dicens: Quoniam ego sum Dominus, et non est Deus praeter 
me. Est enim Unigenitus Deus: neque consortem unigeniti nomen admittit 
(sicuti non recipit innascibilis, in eo tantum quod est innascibilis, participem); 
est enim unus ab uno. Neque praeter innascibilem Deum innascibilis Deus 
alius est, neque praeter unigenitum Deum unigenitus Deus quisquam est. 
Uterque itaque unus et
______________________________________________________________________
solus est, proprietate videlicet in unoquoque et innascibilitatis et originis. 
Ac sic uterque Deus unus est; cum inter unum et unum, id est, ex uno unum, 
divinitatis aeternae non sit secunda natura. Adorandus ergo est a filiis 
Dei, et honorificandus ab Angelis
Dei. Ita et honor et veneratio Deo a Dei filiis et Angelis postulatur. 
Significationem honorandi, et corum per quos est honorandus intellige, 
scilicet per angelos et filios Dei, Deus. Ac ne forte honorem Dei non naturalis 
existimes postulari, et arbitreris hoc in loco Moysen de honorando Deo 
patre sensisse, cum tamen Pater sit honorandus in Filio; tamen benedictionem, 
quam sub eodem sermone ad Joseph disponit, adverte. Ait enim: Et quae accepta 
sunt ei qui apparuit in rubo, veniant super caput Joseph et verticem[208]. 
Adorandus ergo a Dei filiis Deus est, sed Deus qui et Dei filius est. Honorandus 
autem a Dei angelis Deus est, sed Deus qui Dei angelus Deus est: quia de 
rubo apparuit Dei angelus Deus, et quae ei complacita sunt, Joseph
______________________________________________________________________
cum benediceretur optantur. Non ideo non Deus, quia angelus Dei est; neque 
rursum angelus Dei non idcirco, quia Deus est: sed significata personarum 
intelligentia, et distincto innascibilitatis nativitatisque sensu, ac manifestata 
sacramentorum coelestium dispensatione, non solitarium Deum docuit opinandum, 
cum angelum et filium Dei Deum, Dei et angeli et filii adorabunt.
          34.
          Et haec quidem de Moysi libris responsa a nobis sint, vel potius 
Moyses ipse responderit: quia eo haeretici auctore usi, per unius Dei confessionem 
putent persuaderi posse, ne Deus esse Dei filius praedicetur; 96 contra 
auctoris sui testimonium impii, cum quando ille unum Deum confitens, non 
destiterit de Dei filio docere quod Deus est. Sed consequens
est multiplices de eodem prophetarum sententias proferre.
          35.
          Qui propheta Filium et Deum doceat, et a Patre secernat. Filii 
cur pater Deus sit. --Tenes dictum: Audi, Israel, Dominus Deus tuus unus 
est: atque utinam recte teneres. Sed secundum sensum tuum dicti prophetici 
quaero rationem. Ait enim in psalmis: Unxit te, Deus, Deus tuus[209]. Discerne
______________________________________________________________________
ad legentis intelligentiam unctum et ungentem: distingue te et tuus: ad 
quem et de quo sit sermo, demonstra. Superioribus enim dictis hic confessionis 
ordo subjectus est. Dixerat namque: Sedes tua, Deus, in saeculum saeculi, 
virga directionis tuae, virga regni tui; dilexisti justitiam, et odisti 
iniquitatem[210]. Nunc quoque his adjecit: Propterea unxit te, Deus, Deus 
tuus. Deus ergo regni aeterni, ob meritum dilectae justitiae et perosae 
iniquitatis, a Deo suo unctus est. Numquid intelligentiam nostram aliqua 
saltem nominum intervalla confundunt? Nam discretio tantum personae in 
te et tuus posita est, in nullo tamen naturae distincta confessione. Tuus 
enim relatum est ad auctorem, te vero ad ejus qui ex auctore est significationem. 
Est enim Deus ex Deo,
______________________________________________________________________
propheta eodem ordine confitente: Unxit te, Deus, Deus tuus. Non est autem 
ante innascibilem Deum Deus ullus, ipso dicente: Estote mihi testes, et 
ego testis, dicit Dominus Deus, et puer meus quem elegi, ut sciatis et 
credatis et intelligatis quoniam ego sum, et ante me non est alius Deus, 
et post me non erit[211]. Ejus igitur, qui sine initio est, demonstrata 
est dignitas; et ejus qui ex innascibili est, honor conservatus est: Unxit 
te, enim Deus, Deus tuus. Id enim, quod ait tuus, ad nativitatem refertur, 
caeterum non perimit naturam[212]. Et idcirco Deus ejus est, quia ex eo 
natus in Deum est. Non tamen per id, quod Pater Deus est, non et Filius 
Deus est: Unxit enim te, Deus Deus tuus: designata videlicet et auctoris, 
et ex eo
______________________________________________________________________
geniti significatione, uno eodemque dicto utrumque illum in naturae ejusdem 
et dignitatis nuncupatione constituit. 97
          36.
          Filium Patris qualem Esaias praedicat. --Verum ne forte ex eo 
arripi impiae assertionis possit occasio, quod dictum est, Quoniam ego 
sum, et ante me non est Deus alius, et post me non erit (Esai, XLIII, 10); 
tamquam per id non et Filius Deus sit, quia post
Deum, ante quem Deus nullus sit, nullus quoque postea Deus futurus sit: 
totius ob id dicti ratio tractanda est. Deus ipse sermonis sui testis est, 
sed et puer ejus electus una cum eo testis est, Deum ante se non esse, 
neque post se futurum. Sufficiens quidem sibi ipse testis est: sed testimonio 
de se suo, testimonium pueri quem elegit admiscuit. Unum ergo duum testimonium 
est, nullum ante se Deum esse; ex eo enim omnia sunt: neque post se Deum 
futurum; non utique ex se non fuisse. Erat enim jam puer in testimonio 
Patris haec loquens, puer in tribu ex qua gigni habebat electus. Idipsum 
ita in Evangeliis demonstrat: Ecce puer meus quem elegi, dilectus meus, 
in quo complacuit anima mea[213]. Non est ergo ante me alius Deus, et post 
me non
______________________________________________________________________
erit: aeternae videlicet et indemutabilis virtutis infinitatem in eo, quod 
ante et postea Deus praeter se sit nullus, ostendens: puero tamen suo, 
ut in testimonio suo, ita et in nomine, collocato.
          37.
          Oseae locus pro Filii deitate. Patri nullus, Filio Pater, nobis 
Pater et Filius est Deus. --Et hoc ipsum promptum est ex persona ipsius 
discere. Ait enim ad Osee prophetam, Non apponam adhuc ut miserear domui 
Israel, sed enim adversans adversabor illis: filiorum autem Juda miserebor, 
et salvos eos faciam in Domino Deo ipsorum (Oseae I, 6, 7). Ergo absolute 
Pater Deum Filium nuncupat, in quo et elegit nos ante tempora saecularia[214]. 
Ipsorum idcirco ait, quia Deus innascibilis a nullo est, nosque Filio in 
haereditatem a Deo patre donamur. Legimus
______________________________________________________________________
namque, Posce a me, et dabo tibi gentes haereditatem tuam[215]. Deo enim 
ex quo omnia sunt Deus nullus est, qui sine initio aeternus est. Filio 
autem Deus Pater est; ex eo enim Deus natus est. Nobis autem et Pater Deus 
est, et Filius Deus est: Patre de Filio confitente quod Deus noster sit, 
Filio de Patre docente quod Deus nobis sit: Deo tamen Filio a Patre, id 
est, ipso innascibilis virtutis suae nomine, nuncupato. Et haec quidem 
ad Osee.
          38.
          Testimonium luculentum ex Esaia. Magorum adoratio praedicta. 
Qui fuerunt magi. --Per Esaiam autem quam absoluta Dei patris de Domino 
nostro
______________________________________________________________________
professio est. Ait namque: Quoniam sic dicit Dominus Deus sanctus 98 Israel, 
qui fecit quae ventura sunt: Interrogate me de filiis vestris et de filiabus, 
et de operibus manuum mearum mandate mihi. Ego feci terram, et hominem 
super eam, ego omnibus sideribus praecepi, ego suscitavi regem cum justitia, 
et omnes viae ejus rectae. Hic aedificabit civitatem meam, et captivitatem 
plebis meae convertet, non cum praemio, neque cum muneribus, dicit Dominus 
Sabaoth. Laborabit Aegyptus, et mercatus Aethiopum, et Sabain. Viri excelsi 
ad te transibunt, et tui erunt servi, et post te sequentur alligati vinculis, 
et adorabunt te, et in te deprecabuntur; quoniam in te est Deus, et non 
est Deus praeter te. Tu enim es Deus, et nesciebamus. Deus Israel salvator. 
Erubescent et pudebit omnes qui adversantur ei, et ibunt
cum confusione[216]. Estne adhuc aliquis temeritatis locus? aut ulla relicta 
est ignorationis occasio: nisi id tantum reliquum sit, ut impietas professa 
se prodat? Deus ex quo omnia sunt, qui omnia mandando fecit, facti opera 
sibi assumens, non utique efficienda, nisi dixisset ut fierent, testatur 
regem per se excitatum justum, et aedificantem sibi Deo civitatem, et plebis 
captivitatem avertentem, non cum praemio neque cum muneribus; gratia enim 
omnes salvamur. Deinde ita loquitur, cum post laborem Aegypti, id est, 
saeculi calamitatem, et mercatus Aethiopum et Sabain viri excelsi ad cum 
transibunt. Et qui tandem existimandus labor Aegypti, et mercatus Aethiopum 
et Sabain? Recordemur Orientis Magos adorantes Dominum et munerantes, et 
laborem
______________________________________________________________________
veniendi usque in Bethlehem Judae tanti itineris metiamur. In principum 
enim labore totius Aegypti labor demonstratus est. Magis namque divinae 
virtutis operationes falsa rerum specie mentientibus, potissimus impiae 
religionis honor a saeculo omni deferebatur. Iisdem Magis et mercatu Aethiopum 
et Sabain, auri, et thuris, et myrrhae munera deferentibus: quod quidem 
idipsum et alius propheta praemonuit, dicens: In conspectu ejus procident 
Aethiopes, et inimici ejus limum lingent. Reges Tharsis munera offerent, 
reges Arabum et Sabain munera adducent, et dabitur ei de auro Arabiae (Psal. 
LXXI, 9,
10). In Magis itaque 99 et muneribus, labor Aegypti et mercatus Aethiopum 
et Sabain ostenditur, scilicet mundi error Magis adorantibus, et electa 
gentium munera adorato ab his Domino oblata.
          39.
          Apostoli viri excelsi. --Excelsi autem viri, qui ad eum transituri 
sunt, atque eum vincti sequentur, qui tandem isti sunt, non in obscuro 
est. Respice ad Evangelia; Petrus Dominum suum secuturus praecingitur[217]. 
Intuere Apostolos: servus Christi Paulus in vinculis gloriatur[218]. Et 
videamus an vinctus Christi Jesu ea, quae Deus de filio suo Deo fuerat 
locutus, impleverit. Precabuntur, inquit, quoniam in te est Deus[219]. 
Dictum itaque ab Apostolo recognosce, et recognitum intellige: Deus in 
Christo erat mundum reconcilians sibi
______________________________________________________________________
[220]. Dehinc sequitur, Et non est Deus praeter te. Quibus continuo idem 
Apostolus ait, unus est enim Dominus noster Jesus Christus per quem omnia[221]; 
et nullus praeter eum videtur alius esse, quia unus est. Tertio quoque 
ait, Tu es Deus, et nesciebamus. Sed ex persecutore Ecclesiae dixit: Quorum 
patres, ex quibus Christus, qui est super omnia Deus[222]. Hi igitur vincti 
haec praedicabunt: excelsi videlicet, et in duodecim thronis judicaturi 
tribus Israel, et Dominum suum doctrinae et passionis suae martyrio secuturi.
          40.
          Pater de se dicit, Non est Deus praeter me, et de Filio, Non 
est Deus praeter te. Filius persona non genere a patre discretus. --Deus 
ergo in Deo est: et in quo est Deus, Deus est. Et quomodo non
______________________________________________________________________
est Deus praeter te; cum in eodem Deus sit? Usurpas, o haeretice, ad confessionem 
solitarii Dei patris, Non est Deus praeter me: quomodo ex praedicatione 
Dei patris dicentis, Non est Deus praeter te, dictum interpretaberis, si 
per id quod dictum est, Non est Deus praeter me[223], affirmare contendis, 
ne Dei filius Deus sit? Et cui ergo Deus (Pater) dixerit, Non est Deus 
praeter te? subjicere enim hic tibi personam solitarii non licebit. Dominus 
enim dixit regi quem excitavit, ex persona virorum excelsorum adorantium 
et deprecantinm, Quoniam in te est Deus. Solitarium res ista non recipit. 
In te enim praesentem, veluti ad quem sit sermo, significat. Quod autem
______________________________________________________________________
sequitur, In te est Deus, non solum eum qui praesens est, sed etiam eum 
100 qui maneat in praesente demonstrat: habitantem ab eo in quo habitet 
discernens, personae tamen tantum distinctione, non generis: Deus enim 
in eo est: et in quo est Deus, Deus est. Non enim Deus in diversae atque 
alienae a se naturae habitaculo est, sed in suo atque ex se genito manet. 
Deus in Deo, quia ex Deo Deus est. Tu es enim Deus, et nesciebamus, Deus 
Israel salvator[224].
          41.
          Filio adversantes erubescent. Filium qui negat, Patrem inhonorat. 
--Negantem te Deum in Deo, sequens sermo confutat: ait enim, Erubescent, 
et pudebit omnes qui adversantur ei, et ibunt cum confusione[225]: Decretum 
hoc in impietatem tuam Dei est. Adversaris enim Christo, de quo te professio
______________________________________________________________________
paternae vocis objurgat. Deus est enim, quem esse tu Deum denegas. Denegas 
vero sub specie honoris Dei (Patris), dicentis, Non est alius Deus praeter 
me[226]. Sed confundere et erubesce: non eget delato a te honore innascibilis 
Deus, gloriam hanc a te solitudinis suae non postulat, non desiderat hanc 
opinionis tuae intelligentiam; ut ob hoc quod dixerit, Non est Deus praeter 
me, cum quem ex se genuit Deum abneges. Ac ne sibi hoc, ad divinitatem 
Filii destruendam, peculiare deferres; Unigeniti sui gloriam honore perfectae 
divinitatis implevit, dicens, Et non est Deus praeter te. Quid exaequata 
discriminas? quid comparata discernis? Proprium Dei filio est, ne praeter 
eum Deus sit; proprium Deo patri est, ne absque eo Deus quisquam sit: verbis 
Dei de Deo utere. Confitere
______________________________________________________________________
ita, et precare regem: Quoniam in te est Deus, et non est Deus praeter 
te. Tu enim es Deus, et nesciebamus, Deus Israel salvator. Caret contumelia 
honoris officium, neque offensionem habet confessionis exemplum; maxime 
cum adversatio ejus plena confusionis sit et pudoris. Immorare Dei verbis, 
confitere Dei vocibus; et fuge confusionis denuntiationem. Deum enim Dei 
filium abnegando, non tam Deum tamquam solitarium gloriae honore veneraberis, 
quam Patrem Filii inhonoratione contemnes. Honoris fidem innascibili Deo 
confitere, quod praeter eum Deus nullus sit: unigenito Deo praedica, quod 
absque eo Deus non sit.
101 42. Filii divinitati adstipulatur Jeremias. Qui Deus super terram visus. 
Filius et in legis latione et in carnis assumptione unus Mediator. Pater 
et Filius unum. --Audi enim praeter Moysen et Esaiam, tum tertio id ipsum 
quoque et Jeremiam docentem, cum dicit: Hic Deus noster est, et non deputabitur 
alter ad eum. Qui invenit omnem viam scientiae, et dedit eam Jacob puero 
suo, et Israel dilecto suo. Post hoc super terram visus est, et inter homines 
conversatus est[227]. Dixerat enim jam superius, Et homo est, et quis cognoscet 
eum? Habes ergo Deum in terris visum, et inter homines conversatum: et 
requiro quomodo intelligendum existimes, Deum nemo vidit umquam, nisi unigenitus 
filius, qui est in sinu Patris[228]; cum Jeremias Deum praedicet,
______________________________________________________________________
qui et visus in terris est, et inter homines conversatus est? Pater certe 
non nisi soli Filio visibilis est. Quis ergo iste est qui est visus et 
conversatus inter homines? Deus certe noster est, et visibilis in homine 
et contrectabilis Deus. Et prophetam loquentem intellige: Non deputabitur 
alter ad eum. Si quaeris, quomodo? audi quae sequuntur: ne per id non et 
Patri proprium esse existimes quod dictum est: Audi, Israel, Dominus Deus 
tuus unus est[229]. Haec enim sibi cohaerent: Non deputabitur alter ad 
eum: qui invenit omnem viam scientiae, et dedit eam Jacob
______________________________________________________________________
puero suo, et Israel dilecto suo: post hoc super terram visus est, et inter 
homines conversatus est. Unus est enim Mediator Dei et hominum, Deus et 
102 homo: et in legis latione, et in corporis assumptione mediator. Alius 
igitur ad eum non deputatur. Unus est enim hic in Deum ex Deo natus, per 
quem creata sunt omnia in coelo et in terra, per quem tempora et saecula 
facta sunt. Totum enim quidquid est, ex ejus operatione subsistit. Hic 
ergo unus est disponens ad Abraham, loquens ad Moysen, testans ad Israel, 
manens in prophetis, per virginem natus ex Spiritu sancto, adversantes 
nobis inimicasque virtutes ligno passionis affigens, mortem in inferno 
perimens, spei nostrae fidem resurrectione confirmans, corruptionem carnis 
humanae gloria corporis sui perimens.
Ad hunc ergo non deputabitur alius. Soli enim haec unigenito Deo propria 
sunt, et unus hic in hac peculiari virtutum suarum beatitudine natus ex 
Deo est. Non alter ad eum Deus deputatur: non enim ex alia substantia, 
sed ex Deo Deus est. Nihil in eo itaque novum, nihil extraneum, nihil recens 
est. Cum enim audit Israel, quod sibi Deus unus sit, et Filio Dei Deo non 
alter Deus deputetur, ut Deus sit; absolute pater Deus et filius Deus unum 
sunt, non unione personae, sed substantiae unitate: quia filio
Dei Deo deputari ad alterum Deum non sinit propheta, quod Deus est.
        103-104 LIBER QUINTUS.
Dicitur etiam secundus: quia secundus est adversus Arianarum partium perfidiam, 
superiori libro primum coeptam impugnari. Hanc agnoscit Hilarius subdole 
adeo contextam, ut ei qui consenserit, Filium Deum negare; qui contradixerit, 
Patrem et Filium aut duos Deos, aut Sabellii more unum et eumdem praedicare 
videatur. Quocirca cum libro superiore adversus fraudem paratam in primis 
haereticorum verbis, Novimus unum Deum, ex legis et prophetarum testimoniis 
fideles munierit; nunc in subsequentibus illis, solum verum, latens venenum 
propulsat, Filium esse Deum verum iisdem fere testimoniis defendens,
quibus in quarto libro Deum et Deum, seu Deum non solitarium ac singularem 
esse ostendit. Tum sub libri finem probat Patrem et Filium unum esse in 
distinctis personis Deum. In his porro omnibus, nondum ad evangelica excedens 
testimonia, prorsus se continet intra fines legis, in qua Dei nomen, virtutem, 
rem ac naturam, proindeque veritatem, Filio attribui demonstrat. Legis 
autem nomine intelligit, quidquid sacris litteris ante Christum natum scriptis 
continetur.
            1.
          Haereticis Deum unum praedicantibus aut assentiri, aut adversari 
periculosum. --Respondentes impiis et vesanis haereticorum institutionibus 
superioribus libris, non ignoravimus in eam nos contradicendi necessitatem 
deductos fuisse, ut non minus periculi
audientibus responsio nostra, quam silentium commoveret. Cum enim unum 
Deum profane assertio infidelis ingereret, et rursum unum Deum religiose 
negare fides sana non posset; tractari de eo non sine ancipitis periculi 
conscientia potuit, quod non minus impie confirmaretur, quam negaretur. 
Et quidem humani sensus opinione ineptum et rationis alienum esse hoc forte 
existimabitur, ut quod irreligiosum est negare, idipsum irreligiosum sit 
confiteri: cum pietas confitendi, impietatem condemnet negandi; nec
rationi conveniat, ut utiliter affirmetur, quod utiliter destruatur. Sed 
ad divinae sapientiae intelligentiam humanus sensus imprudens, et secundum 
coelestem prudentiam stultus, juxta infirmitates suas sentit, et juxta 
imbecillitatem naturae suae sapit; stultus sibi futurus, ut Deo sapiat, 
scilicet ut sensus sui inopiam intelligens, et Dei sapientiam consectans, 
non secundum humanam sapientiam prudens sit, sed secundum quod ad Deum 
proficit sapiat, in Dei sapientiam ex recognita mundi stultitia transiturus. 
Cujus stultae sapientiae sensum haeretica subtilitas ad fallendi occasionem 
coaptans, unum Deum professa est, auctoritate Legis Evangeliorumque usa, 
qua dictum est: Audi, Israel, Dominus Deus tuus unus est[230]: non ignorans 
quantum in eo esset
______________________________________________________________________
vel responsionis periculum, vel silentii; et ex utroque opportunitatem 
impietatis exspectans: ut si sanctitatem dicti infideliter usurpati, conniventis 
taciturnitas confirmaret, per id quod Deus unus est, filius tamen Dei Deus 
non esset, Deo tantum sicut est uno manente; at vero si contradictio praesumptae 
impiae hujus professionis exsisteret, veritatem fidei evangelicae non conservaret 
Deum unum non confessa responsio, cum fidei nostrae professio secundum 
Deum unum sit; recideretque in alterius haereseos impietatem, Deum unum 
Patrem et Filium professa confessio. Atque ita sapientia mundi, quae stultitia 
apud Deum est, specie blandae et pestiferae simplicitatis illuderet, cum 
hoc fidei suae constitueret exordium, in quo sibi impie aut assentiremur,
aut adversaremur: et per hoc utriusque rei periculum, Dei filium Deum non 
esse obtineret, quia Deus unus est; aut extorqueret haereseos necessitatem, 
si et Patrem Deum et Filium Deum confitentes, unum Deum praedicare secundum 
Sabellii opinionem impiam existimaremur: et ita hoc praedicationis suae 
modo unus Deus aut alium excluderet, aut per alium non esset ( supple, 
unus), aut tantum in nominibus unus esset: quia 105 et unitas alium nesciret, 
et alius non permitteret unionem, et duo unus esse non posset.
          2.
          Quo temperamento periculum omne caverit Hilarius. Scopus libri 
superioris. --Sed nos sapientiam Dei, qui mundo stultitia est, consecuti, 
et per fidei dominicae salutarem et sinceram confessionem, vipereae doctrinae 
fraudulentiam prodituri, hunc responsionis nostrae ordinem inchoavimus, 
qui et aditum sibi demonstrandae veritatis acquireret, nec se periculo 
impiae professionis insereret: temperato inter utrumque moderamine; non 
negantes Deum unum, sed eo ipso auctore Deum et Deum, per quem Deus unus 
praedicatus est, praedicantes; et Deum unum non per unionem docentes, neque 
rursum ad diversitatis numerum desecantes, neque contra tantum in nominibus 
confitentes; sed Deum et Deum, reposita et dilata adhuc plenius unitatis 
quaestione,
monstrantes. Recte enim unum Deum a Moyse praedicatum Evangelia testantur: 
et rursum fideliter in Evangeliis Deum et Deum doceri, Moyses Deum unum 
praedicans auctor est. Atque ita non auctoritati contraitum est, sed ex 
auctoritate responsum est, ne per id Dei filium liceret Deum negari, quia 
ad Israel Deus unus est: cum confitendi Dei filium Deum idem auctor esset, 
qui auctor est Dei unius praedicandi.
          3.
          Scopus hujus alterius libri. Veritas rei unde constet. --Sequitur 
itaque ordinem quaestionis etiam ordo connexi sibi libelli. Nam quia haec 
sequens impii blandimenti posita sententia est: Novimus unum Deum verum: 
hinc quoque secundi hujus libri omnis sermo consistit, an filius Dei Deus 
verus sit.
Nam sine dubio in hunc se ordinem haeretici ingenii subtilitas coaptavit, 
primum unum Deum dicens, deinde unum verum Deum confitens: ut per id filium 
Dei a natura Dei et veritate averteret, cum veritas in natura unius manens, 
naturalem unius non excederet veritatem. Igitur quia ambiguitatis locus 
nullus est, quin Moyses unum Deum praedicans, intelligatur de Dei filio 
significasse quod Deus sit, per ipsas illas significationis suae auctoritates 
recurramus: et requiramus, an quem Deum significaverit, Deum quoque verum 
intelligendum docuerit. Nulli autem dubium est, veritatem ex 106 natura 
et ex virtute esse: ut exempli causa dictum sit, verum triticum est, quod 
spica structum, et aristis vallatum, et folliculis decussum,
et in farinam comminutum, et in panem coactum, et in cibum sumptum, reddiderit 
ex se et naturam panis et munus. Itaque quia naturae virtus praestat veritatem; 
videamus an verus Deus sit, quem Moyses Deum esse significat: de uno Deo, 
et eodem vero Deo postea locuturi; ne non interposita sponsione de unius 
et veri Dei in Patre et Filio subsistentibus confirmatione, periculosa 
suspicio pendulae exspectationis sollicitudinem defatiget.
          4.
          Filius ex creandi virtute probatur verus Deus. --Creatio igitur 
mundi, postquam et Dei cognitio suscepta est, filium Dei Deum esse significans, 
rogo in quo tandem verum esse Deum deneget. Non enim ambigitur, quin per 
Filium omnia sint. Omnia namque, secundum Apostolum, per ipsum, et in ipso 
(Coloss.
I, 16). Si omnia per eum, et omnia ex nihilo, et nihil non per eum; quaero 
in quo ei veritas Dei desit, cui non desit Dei nec natura, nec virtus. 
Naturae enim suae virtute usus est, ut et essent quae non erant, et fierent 
quae placerent. Vidit enim Deus quia bona sunt.
          5.
          Lex in dicente Deo et in faciente Deo solas personas distinguit. 
Dicentis et facientis una natura est. Filius Dei non est Deus falsus aut 
adoptivus. --Neque enim aliam, quam personae, intulit lex significationem, 
cum ait: Et dixit Deus, fiat firmamentum[231]; et subjecit rursum: Et fecit 
Deus firmamentum[232]. Caeterum nec virtutem distinxit, nec naturam separavit, 
nec nomen demutavit in eo, in quo tantum dicentis intelligentiam praestitit, 
ut
______________________________________________________________________
significationem efficientis afferret. Veritatem autem naturae atque virtutis, 
significatio sermocinantis non adimit; quin potius veritatem ipsam quanta 
proprietate commendat. Afferre enim dicto efficientiam, naturae ejus est, 
quae efficiens id possit praestare, quod dicens. In quo ergo tandem non 
erit verus ille qui efficit, cum verus sit ille qui dicit; quando quidem 
dicti veritatem, facti veritas consequatur? Deus est qui dixit, Deus est 
qui fecit. Si in dicto (in eo qui dixit) veritas est; quaero cur negetur 
in facto (in eo qui fecit). Nisi forte hic dicendo verus sit, et non sit 
verus iste faciendo. Habemus itaque in filio Dei Deo naturae veritatem. 
Deus est, creator est, Dei filius est, potest omnia. 107 Parum est ut
quod vult possit, quia semper voluntas virtutis est; quin etiam id quod 
sibi dicitur potest. Perfectae enim potestatis est, hoc naturam posse facientis, 
quod possit significare sermo dicentis. Atque ita cum quidquid dici potest, 
id ipsum et effici possit; tenet veritatis naturam ea quae dictis exaequatur 
operatio. Non est itaque Dei filius Deus falsus, nec Deus adoptivus, nec 
Deus connuncupatus, sed Deus verus. Et non necesse est aliquid e diverso 
demonstrare, per quod non sit Deus verus: mihi enim sufficit in eo Dei 
nomen atque natura. Deus enim est, per quem facta sunt omnia. Hoc mihi 
de eo creatio mundi locuta est. Exaequatur Deus Deo nomine, exaequatur 
veritati veritas opere. Ut significatio est Dei potentis in dicto, ita 
intelligentia est Dei potentis
in facto. Et post haec quaero, in Patris et Filii confessione qua auctoritate 
naturae veritas denegetur, quam et virtus nominis, et nomen virtutis implevit.
          6.
          Objecta ex Evangeliis adducta alibi diluentur. Cur. Veritas non 
intelligitur, nisi objecta falsa esse evincantur. --Meminisse autem legentem 
oportet, non me immemorem aut diffidentem earum quae objici soleant quaestionum, 
de his nunc tacere. Neque enim hoc quod dici solet: Pater major me est[233], 
et caetera hujusmodi similia, aut ignorantur, aut non intelliguntur, ut 
non per haec ipsa veri Dei in Filio natura doceatur: sed ordinem responsionis 
nostrae eum esse convenit, qui erat propositionis adversae; ut vestigia 
impiae institutionis gressus hic piae praedicationis inculcans, ipsa illa 
prima evadentis in hoc
______________________________________________________________________
profanum irreligiosumque iter fallacis doctrinae signa deleret. Dilatis 
igitur atque in postremum reservatis evangelicis atque apostolicis praeconiis, 
omnis interim nobis de lege et prophetis adversus impios pugna sit, ementitam 
eorum ac fallacem perversitatem his ipsis interim, quibus fallere tentant, 
dictis coarguentibus. Neque enim aliter veritas intelligi potest, quam 
si falsa ea esse, quae veritati objecta sunt, detegantur; et hoc quidem 
mentientium absolutiore dedecore, si mendacia ipsa proficiant veritati. 
Et quidem sensu humanae opinionis commune judicium est, nequaquam veris 
falsa sociari, neque haec rerum genera mutuo sibi 108 assensu contineri: 
quia per generis differentiam adversante natura numquam dissidentia coeant, 
nec diversa consentiant, nec sibi invicem aliena communia sint.
          7.
          Pater dicens Faciamus aequalem sibi significat cui id dicit. 
--Quae cum ita sint, interrogo inter verum et falsum Deum quomodo hoc dictum 
intelligatur: Faciamus hominem ad imaginem et similitudinem nostram[234]. 
Verba sensum enuntiant, sensus rationis est motus, rationis motum veritas 
incitat. Ex verbis igitur sensum sequamur, ex sensu rationem intelligamus, 
et ex ratione veritatem apprehendamus. Cui enim dicitur: Faciamus hominem 
ad imaginem et similitudinem nostram, quaero in quo non secundum eum verus 
sit, qui sibi dicat: nam sine dubio dictum hoc ex affectu sensuque dicentis 
est. Ergo qui dicit Faciamus, significat secum ad faciendum non dissentientem, 
non alienum, non infirmum, sed qui potens sit ad id, unde est sermo, faciendum.
______________________________________________________________________
Hoc ergo sine dubio sensisse qui loquitur, quia id locutus est, intelligendus 
est.
          8.
          Dicens ad imaginem nostram unam sibi cum Filio naturam indicat. 
--Ut plenior autem naturae atque operationis veritas doceretur; qui sensum 
suum per verba eloquebatur, sensus quoque rationem ex natura cum veritate 
subjecit, dicens ad imaginem et similitudinem nostram. Ubi est hic falsus 
Deus, cui verus Deus dicit ad imaginem et similitudinem nostram? Nostram 
non habet unionem, non habet diversitatem, non habet discretionem. Homo 
enim ad communem fit, secundum veritatem sermonis, imaginem. Communio autem 
falso veroque non competit. Deus, qui loquitur, ad Deum loquitur: ad Patris 
et Filii imaginem homo conditur. Nomen non discrepat, natura
non differt. Una enim est imaginis, ad quam homo creatus est, species. 
Et inter haec veritas ubi deperit, manente inter utrumque et facti communione, 
et communis imaginis veritate? Nondum absolvendae hujus quaestionis mihi 
tempus est: posterius enim demonstrabimus, in quam imaginem Dei patris 
et Dei filii homo conditus sit. Nunc interim hoc tenemus, an verus Deus 
non sit, cui verus Deus dixerit: Faciamus hominem ad imaginem et similitudinem 
nostram. Discerne, si quid potes, in hac imaginis communione verum atque 
109 falsum: et haeretico furore haec indissecabilia decide. Unum enim sunt, 
quorum imaginis et similitudinis unum est homo factus exemplum.
          9.
          Homo faciendus ad imaginem Patris et filii fit
ad imaginem Dei. --Sed sequamur ordinem lectionis, ut veritas semper sibi 
cohaerens non demutetur offendiculo falsitatis. Et fecit Deus hominem; 
ad imaginem Dei fecit eum[235]. Imago communis est: Deus ad imaginem Dei 
hominem fecit. Qui verum Deum filium Dei denegat, quaero ad cujus Dei imaginem 
a Deo factum hominem intelligat. Meminerit tamen semper per Filium omnia; 
ne forte haeretica intelligentia operationem sibi Dei patris coaptet. Si 
igitur ad imaginem Dei patris per filium Deum homo conditur, conditur quoque 
ad imaginem Filii: quia nemo Filio dictum denegat ad imaginem et similitudinem 
nostram. Tenuit ergo sermo divinus rationem veritatis in dictis, quam opus 
explebat in factis: ut hominem ad imaginem Dei Deus figuraret,
______________________________________________________________________
ut Deum significaret, nec veritatem Deo adimeret: cum et in communione 
imaginis esset Deus verus, qui in opere efficiendo intelligebatur Deus 
filius.
          10.
          Haeretici perstringuntur ex dictis. --O desperatae mentis furor 
perdite! o stulta caecae impietatis temeritas! Audis Deum et Deum, audis 
imaginem nostram: quid tu subjicis verum et non verum? quid inseris naturalem 
atque falsum? quid sub religionis nomine religionem evertis? quid per unum 
Deum, et unum Deum verum, tentas ne Deus verus unus sit? Nondum vesanos 
spiritus tuos dictis evangelicis atque apostolicis suffoco, in quibus Pater 
et Filius non persona, sed natura unus et verus Deus uterque est: interim 
te lex sola enecat. Numquid ait Deum verum et non Deum verum? Numquid aliter
in utroque praeter quam naturae nomine usa est? Deum et Deum dixit, quae 
dixit Deum unum. Sed quid tantum dixisse dico? Deum verum et Deum verum 
per veritatem imaginis praedicavit. Usa est in nuncupatione primum naturae 
nomine: utitur deinceps in genere veritate naturae. Cum enim qui fit, secundum 
imaginem creatur utriusque, non potest non ex vero consistere, quod uterque 
Deus verus sit.
          11.
          Filius ut persona alius a Patre, angelus Dei dictus est; Deus 
vero ut idem natura. Cur dictus sit angelus Dei. --Sed pergamus etiam nunc 
eo praedicationis nostrae itinere, quo lex sancta de Deo docuit. Angelus 
Dei ad Agar loquitur, et idem Angelus Deus est. Sed forte idcirco 110 non 
Deus verus est, quia
angelus Dei est. Inferioris enim naturae videtur hoc
nomen: et ubi nuncupatio est generis alieni, ibi existimatur veritas ejusdem 
generis non inesse. Et quidem jam superior liber inanitatem hujus quaestionis 
ostendit. In angelo enim officii potius quam naturae intelligentia est. 
Et propheta mihi testis est, dicens: Qui facit angelos suos spiritus, et 
ministros suos ignem urentem[236]. Urens igitur ignis ille ministri ejus 
sunt: et veniens spiritus, angeli ejus sunt. Per haec enim nuntiorum, qui 
angeli nuncupantur, ac ministrorum ostenditur vel natura, vel virtus. Fit 
ergo hic spiritus angelus, vel hic ignis urens minister Dei: et haec natura 
eorum accipit nuntii et ministri officium. Volens igitur lex, immo per 
legem Deus, personam paterni nominis intimare, Deum filium
______________________________________________________________________
angelum Dei locuta est, id est, nuntium Dei. Significationem enim officii 
testatur in nuntio: naturae autem veritatem confirmavit in nomine, cum 
Deum dixit. Hic autem nunc dispensationis est ordo, non generis. Non enim 
aliud quam Patrem et Filium praedicamus: et ita naturam nominum coaequamus, 
ut veritatem Dei teneat ex innascibili Deo Dei unigeniti nativitas. Missi 
autem et mittentis significatio hic non aliud quam Patrem et Filium docet, 
caeterum veritatem non adimit naturae, neque in Filio perimit nativae divinitatis 
proprietatem: quia nemo ambigat naturam auctoris in filii nativitate connasci, 
ut ex uno consistat in unum, quod per unum non discernatur ex uno: atque 
ita unum sint per quod unus ex uno est.
          12.
          Hilarius fidei ardore scopum excedit. --O impatiens fidei calor, 
et desiderati sermonis incontinens silentium! Jam enim et in superiori 
libro modum constitutae praedicationis excessimus, cum quando impie dictum 
unum Deum ab haereticis arguentes, et Deum atque Deum a Moyse praedicatum 
docentes, ad unius Dei veram et religiosam confessionem pia, quamvis inconsiderata, 
festinatione descendimus: et nunc quoque alterius quaestionis negotio immorantes, 
non tenuimus ordinem constitutum; et dum de Deo vero Dei filio loquimur, 
usque ad confessionem Dei veri in Patre et Filio ferventis spiritus ardore 
prorupimus. Sed tractatui suo fidei nostrae veritas reservetur: quae cum 
inchoata sit ad securitatem legentis, tractanda tamen atque absolvenda 
plenius
est ad desperationem contradicentis.
111 13. Angelus Agar Deum se ostendit dictis et gestis. --Non affert itaque 
demutationem naturae nomen officii: qui enim angelus Dei est, Deus est. 
Non sit plane Deus verus, si non res Dei et locutus fuerit, et gesserit. 
In gentem enim magnam Ismael adauget, et nomini ejus multiplicationes gentium 
pollicetur: et quaero, si hoc Angeli opus est. Sin vero Dei potestas est; 
quid naturae aufers veritatem, cui veritatis non adimis potestatem? Tenet 
itaque naturae virtus veritatis fidem: et inter dispensationis suae salutaria 
mundo sacramenta qui Deus verus est, nescit Deus verus aliquando non esse.
          14.
          Qui Deus est, Deus verus est. --Et primum quaero, quid significationis 
habeat Deus verus et non Deus verus? non enim verbi hujus apprehendo
rationem, si dicatur mihi, Ignis est, sed non est verus ignis; aut aqua 
est, sed non est vera aqua: et quaero, in quo ejusdem generis veritas a 
generis ejusdem veritate dissentiat? Quod enim ignis est, non potest esse 
ne verus sit: nec natura manens eo potest carere quod vera est. Perime 
aquae, quod aqua est: et per id poteris abolere ne vera sit. Caeterum si 
aqua maneat, etiam in eo necesse est persistat ut vera sit. Potest ita 
demum natura perire, si non sit: verum non potest non vera esse, si maneat. 
Aut Deus verus est filius Dei, ut Deus sit; aut si non est verus Deus, 
non potest etiam id esse quod Deus est: quia si natura non sit, naturae 
non competit nomen; si autem naturae in eo nomen est, non potest ab eo 
veritas abesse naturae.
          15.
          Quem in specie angeli Agar Deum dixit, Abraham in forma hominis 
adoravit. Adorando justificatus est. Deum verum adoravit. --Sed forte in 
eo, cum angelus Dei Deus dicitur, adoptionis nomen indulgeatur, et sit 
in eo nuncupatio Dei potius quam veritas. Si parum naturam in se Dei tum, 
cum angelus Dei dictus est, docuit; in inferioris adhuc ab angelo naturae 
nomine intellige, an ex se Dei praestiterit veritatem. Namque ad Abraham 
homo locutus est; sed Abraham Deum adoravit. Sed o pestifer haeretice, 
Deum Abraham confessus est, quem
tu Deum denegas. Quas promissas Abrahae benedictiones impie exspectas? 
Non est tibi ille, ut est, gentium 112 pater: neque in familiam seminis 
sui per benedictiones fidei suae renatus evadis. Non de lapidibus Abrahae 
filius excitaris; sed natio viperarum confessionis suae hostis exsistis. 
Non es Israel Dei, non es Abrahae successio, non justificatus ex fide es: 
non enim Deo credidisti. Per eam namque fidem justificatus est, et constitutus 
est Abraham pater gentium, per quam Deum cui crediderat adoravit. Adoravit 
etenim beatus ille et fidelis patriarcha Deum[237]; et accipe quam Deum 
verum, cui, ut ipse de se ait, non impossibile est omne verbum. Aut numquid 
non soli Deo possibile est omne verbum? Aut cui possibile est
______________________________________________________________________
omne verbum, quaero quid desit de Deo vero.
          16.
          Judicem justum agnovit. Deus solus est justus judex ex ipsis 
haereticis. --Et rogo, quis est Deus hic Sodomae et Gomorrhae eversor? 
Pluit enim Dominus a Domino: numquid non verus Dominus a vero Domino? aut 
quid aliud quam Dominus a Domino? vel quid praeter significationem personae 
in Domino ac Domino coaptabis? Et memento quod quem solum verum Deum nosti, 
hunc eumdem solum justum judicem sis professus. Et intellige, quod Dominus, 
qui pluit a Domino, non occidens justum cum impio, omnem judicans terram, 
et Dominus et justus judex est, et pluit a Domino. Et inter haec, quem 
solum justum judicem dixeris, quaero. A Domino enim Dominus pluit: et hunc 
justum judicem
non negabis, qui pluit a Domino. Abraham enim dixit, pater gentium, non 
utique infidelium: Nullo modo facies hoc verbum, ut occidas justum cum 
impio, et erit justus tamquam impius. Nullo modo, qui judicas terram, facies 
hoc judicium[238]. Hunc ergo Deum justum judicem, necesse est et verum 
Deum esse. Tuo te, impie, teneo mendacio. Nondum ex Evangeliis Deum judicem 
profero: lex mihi judicem Deum locuta est. Adime Filio quod judex est, 
ut auferas quod Deus verus est. Eum enim solum verum Deum, quem solum judicem
______________________________________________________________________
justum, professus es: et quem justum judicem doces, hunc non potes secundum 
te verum Deum negare. Qui judex est, 113 Dominus est, potens ad omne verbum 
est, benedictionum aeternarum sponsor est, piorum impiorumque judex est, 
Abrahae Deus est, ab eo adoratus est: ementire saltem aliquid per hanc 
impiam et stultam verbi tui impudentiam, unde non verus est.
          17.
          Filius hoc Patribus est visus quod natus est sine damno naturae 
suae. --Non perimunt naturae veritatem coelestis misericordiae sacramenta: 
sed nec sanctorum fidem species, quae ad fidei visionem coaptantur, eludunt. 
Sacramenta enim legis mysterium dispensationis evangelicae praefigurant: 
ut patriarcha videat et credat, quod Apostolus contemplatur
et praedicat. Namque cum lex umbra sit futurorum, veritatem corporis umbrae 
species expressit. Et Deus in homine et videtur et creditur et adoratur, 
qui secundum plenitudinem temporis esset in homine gignendus. Namque ad 
visum species praefiguratae veritatis assumitur. Visus est autem tum (sub 
lege) tantum Deus in homine, non natus est: mox etiam hoc, quod est visus, 
et natus est. Ad veritatem vero nascendi familiaritas proficit assumptae 
ad contemplandum formam speciei. Illic homo per Deum secundum naturae nostrae 
infirmitatem videndus assumitur: hic pro naturae nostrae infirmitate nascitur 
quod erat visum. Accipit umbra corpus (evangelicis temporibus), et species 
veritatem, et visio naturam. Non tamen Deus a se demutatur, cum
in homine nobis aut videtur, aut nascitur, familiari inter se proprietate 
et nativitatis et visus: ut quod natum est, visum sit; et quod visum est, 
nasceretur. Et quia nondum nobis collationis evangelicae ac propheticae
locus est, institutum interim ex lege ordinem persequamur. Probaturi enim 
postea ex Evangeliis verum Dei filium natum in homine fuisse, nunc visum 
interim patriarchis in specie hominis Dei filium Deum verum docemus ex 
lege. Namque cum Abrahae homo visus, est et Deus adoratus, 114 et judex 
praedicatus: et cum pluit Dominus a Domino, non ambigitur quin quod pluit 
Dominus a Domino, ad significationem Patris et Filii lex loquatur: neque 
rursum existimandum est, quod patriarcha nescierit quin Deum verum adoraret, 
quem Deum intelligens adorabat.
          18.
          Verbi incarnati fidem haeretici non capiunt. Cur. Evangelia ex 
Lege sunt. --Habet autem non exiguam perfidiae impietas ad intelligentiam 
verae fidei difficultatem.
Augustum enim irreligiositate sensum religiosae doctrinae institutio non 
adit. Ex quo fit, ut quae ad sacramentum salutis humanae Deus in homine 
nascendo gessit, mens irreligiosa non capiat: dum opus salutis suae non 
intelligit Dei esse virtutem. Et contemplando partum nativitatis, infantiae 
infirmitatem, pueritiae profectum, juventutis aetatem, corporis passiones, 
et passionum crucem, et crucis mortem, per haec non sentiunt Deum verum; 
cum haec in se ad naturam genuerit, quae sibi non erant antea in veritate 
naturae; ita ut naturae non amitteret veritatem, neque homo factus Deus 
esse desineret, cum qui Deus est, homo esse coepisset: non intelligentes 
non nisi ex veri Dei virtute esse, ut quod non esset, esset; nec tamen 
quod esset,
esse desineret: cum naturae infirmis assumptio non esset, nisi ex potentis 
virtute naturae, quae cum in eo quod esset maneret, posset tamen esse quod 
non erat. O haeretica imprudentia, et stulta
mundi sapientia, opprobrium Christi non intelligens Dei esse virtutem, 
et stultitiam fidei non sentiens Dei esse sapientiam! Deus ergo idcirco 
tibi Christus non est, quia qui erat nascitur, quia qui indemutabilis est 
crescit aetate, quia impassibilis patitur, quia vivens moritur, quia mortuus 
vivit, quia omnia in eo contra naturam sunt? Rogo hoc quid aliud est, quam 
omnipotentem esse, quod Deus est? Nondum vos sacra et veneranda Evangelia 
contingo, ut ex vobis 115 Christus Jesus in his passionibus Deus sit. Ex 
lege enim estis: et oportet eam docere, quod per assumptam infirmitatem 
non amittat Deus esse, qui Deus est. Sacramentum enim fidei vestrae, mysteriorum 
suorum virtute testata est.
          19.
          Jacob in lucta Deum vidit, non oculis corporis
sed fidei. --Adesto, adesto nunc mecum fidei tuae spiritu adversus venenata 
infidelitatis sibila, sancte et beate patriarcha Jacob, et in lucta hominis 
invalescens, benedici te ab eo fortior deprecare[239]. Quid istud est, 
quod imbecillum oras, quod ab infirmo exspectas? Hunc cujus benedictiones 
rogas, complexu tuo validior elidis. A gestis corporis tui, mentis tuae 
opus dissidet: aliud enim quam agis sentis. Tenes in gestu luctae tuae 
hominem infirmum: sed hic tibi homo Deus verus est, non ex nuncupatione, 
sed ex natura. Non enim adoptivis benedictionibus benedici te postulas, 
patriarcha, sed veris. Cum homine luctaris: sed Deum facie ad faciem vides[240]. 
Non hoc oculis tui corporis cernis, quod visu fidei tuae sentis. Infirmus 
secundum
______________________________________________________________________
te homo est: sed anima tua secundum visum Deum salvata est. Jacob in lucta 
es: post fidem postulatae
benedictionis Israel es[241]. Subditur tibi secundum carnem homo, ad mysterium 
passionis in carne: Deum in carnis infirmitate non nescis, ad sacramentum 
benedictionis in Spiritu. Nec adspectus impedit quin fides maneat; nec 
infirmitas avocat quin benedictio postuletur. Nec homo efficit, quin qui 
homo est, Deus sit: nec qui Deus est, non Deus verus est; quia non potest 
non Deus verus esse, qui Deus est, et benedicendo et 116 transferendo et 
nuncupando.
          20.
          Filius ex alio viso Jacob Deus verus ostenditur. Deus non intelligitur 
nisi per Deum. --Tenet adhuc sacramenti evangelici ordinem legis umbra, 
et apostolicae doctrinae veritatem mysteriis suis veri aemula
______________________________________________________________________
praefigurat. In visu somnii beatus Jacob Deum viderat[242]: in somnio sacramenti 
revelatio est, non corporalis contemplatio. Nam et per scalam descensus 
et adscensus angelorum ad coelum demonstratur, et super scalam incumbens 
Deus ostenditur, et interpretatio visionis, revelationem somnii prophetavit. 
Nam patriarchae dictis, et domus Dei et porta coeli locus esse hic visionis 
ostenditur[243]. Et post multam gestorum ejus enarrationem sequitur: Dixit 
autem Deus ad Jacob, surge et adscende in locum Bethel, et habita ibi, 
et fac ibi sacrificium Deo, qui visus est tibi cum recederes a facie Esau[244]. 
Si evangelica fides per Deum filium ad Deum patrem habet aditum, et non 
potest Deus nisi per Deum intelligi; nunc Deus, qui honorem
______________________________________________________________________
Deo incumbenti in scalam coeli postulat, doce unde non verus sit. Aut quae 
in utroque naturae diversitas
est, ubi ejusdem naturae unum atque idem nomen est? Deus visus est, Deus 
de viso Deo loquitur. Non potest Deus nisi per Deum intelligi, sicuti nec 
honorem a nobis Deus nisi per Deum accipit. Namque honorandus esse non 
intelligetur, nisi iste docuerit honorandum: nec Deus scietur, nisi hic 
Deus scitus sit. Habet dispensatio sacramentorum suum ordinem. Ad Dei honorem 
per Deum docemur. Tenet natura suum nomen: non aliud uterque quam Deus 
est. Et inter Patris et Filii naturae unius nomen 117 unum, quaero quomodo 
Deus filius a se possit degenerare, ne verus sit.
          21.
          Ad hoc non sufficit saecularis doctrina aut vitae innocentia. 
--Non est de Deo humanis judiciis sentiendum. Neque enim nobis ea natura 
est, ut se in coelestem cognitionem suis viribus efferat. A Deo discendum
est, quid de Deo intelligendum sit: quia non nisi se auctore cognoscitur. 
Adsit licet saecularis doctrinae elaborata institutio, adsit vitae innocentia: 
haec quidem proficient ad conscientiae gratulationem, non tamen cognitionem 
Dei consequentur. Moyses in reginae filium adoptatus, et omnibus Aegyptiorum 
doctrinis eruditus[245], cum utique ex naturae affectu Hebraei injuriam 
morte Aegyptii ultus esset (Exodi II, 12), Deum tamen paternarum benedictionum 
nesciebat. Namque ob metum caedis proditae Aegyptum derelinquens, cum in 
terra Madian pastor ovium esset, ignem in rubo sine concrematione rubi 
contuens, Deum audivit, et nomen interrogavit, et naturam cognovit[246]. 
Neque enim haec de Deo, nisi per Deum, cognita esse potuissent.
______________________________________________________________________
Loquendum ergo non aliter de Deo est, quam ut ipse ad intelligentiam nostram 
de se locutus est.
          22.
          Filium de rubo locutum, eumque verum esse Deum. --Angelus Dei 
est, qui in igne de rubo apparuit: et de rubo in igne Deus loquitur. Habes 
dispensationem in angelo, quia in angelo officium est, non natura: habes 
in naturae nomine Deum, quia Angelus Dei Deus est. Sed forte non verus 
est. Numquid
non verus est Deus Abrahae, et Deus Isaac, et Deus Jacob? Horum enim angelus 
de rubo loquens Deus in aeternum est. Et ne adoptivi nominis fureris occasionem, 
loquitur ad Moysen Deus ille, qui est. Ita enim scriptum est: Dixit autem 
Dominus ad Moysen: Ego sum qui sum. Et dixit: Sic dices filiis Israel: 
Qui est, misit me ad vos (Exodi III, 14). Coeptus ab angelo Dei sermo est; 
ut sacramentum intelligatur humanae salutis in Filio: idem Deus Abrahae, 
et Deus Isaac, et Deus Jacob est; ut ei naturae suae nomen sit: mittit 
deinde ad Israel Deus, qui est; ut vere intelligeretur esse quod Deus est.
          23.
          Nec falsum esse qui legem dedit. --Quid ad haec inefficax haereticae 
impietatis stultitia vesano spiritu mentiris, et contra tantorum patriarcharum
scientiam 118 generosi seminis tritico urendam zizaniam sator nocturnus 
interseris? Sed si Moysi crederes, crederes et Deo Dei filio: nisi forte 
negabis quod de eo Moyses locutus sit. Quod cum negare voles, audies verbis 
Dei: Si enim crederetis Moysi, crederetis forsitan et mihi; de me enim 
ille scripsit[247]. Arguet te plane, arguet ille toto legis volumine, quam 
manu Mediatoris per angelos dispositam suscepit. Et quaere an qui legem 
dederit, Deus verus est, cum utique Mediator sit ille qui dederit. Aut 
numquid non obviam Deo Moyses populum eduxit ad montem (Exodi XIX, 17)? 
Aut numquid non Deus descendit in montem[248]? Aut forte falsum hoc et 
adoptivum potius quam naturae suae nomen est? Intellige personantes tubas, 
et lampadum flammas, et e monte aestuantem fornacium
______________________________________________________________________
fumum, et ad adventum Dei consciam humanae infirmitatis trepidationem, 
et a populo, orato ad loquendum Moyse, confessam sub voce Dei mortem (Exodi 
XX, 19). Tibi, haeretice, non est Deus verus, quo Israel tantum loquente 
mori timuit, et vocem ejus humana infirmitas non tulit? Tibi idcirco Deus 
non est, quia ut audires et videres, per infirmitatem hominis est locutus? 
Moyses montem
adiit[249]; divinorum et coelestium sacramentorum cognitionem quadraginta 
dierum ac noctium tempore adeptus est, omnia secundum speciem ostensae 
sibi in monte veritatis instituit, per familiaritatem loquentis ad se Dei, 
gloriam claritatis inconspicabilis sumpsit, et corruptivam vultus sui speciem 
lux intolerabilis vicinae majestatis implevit, Deum testatur, de Deo loquitur, 
ad hunc adorandum cum laetitia gentium angelos Dei advocat, hujus placitas 
benedictiones Joseph vertici imprecatur[250]: et post haec solo concesso 
ei nomine, audet quisquam negare quod verus est?
          24.
          Summa eorum quae hocce libro hactenus probata sunt. --Nunc quia 
omni hoc sermone nostro demonstratum
______________________________________________________________________
existimamus, nullam interpositam intelligentiae rationem fuisse, ut Deus 
verus et Deus falsus in sensum humanae mentis incideret, cum Deum et Deum, 
et Dominum et Dominum lex locuta sit; neque in nominibus naturisque significatam 
diversitatem fuisse, ne non secundum 119 nomen naturae et natura nominis 
posset intelligi; cum virtus Dei, potestas Dei, res Dei, nomen Dei in eo 
esset, quem Deum lex praedicabat: quae secundum sacramenti evangelici distributionem, 
ad personae significationem, demonstraret et in creando mundo obedientem 
dictis Dei Deum, et in figurando homine communis secum et Dei imaginis 
Deum creatorem, et in judicandis Sodomitis judicem Dominum a Domino, et 
in largiendis benedictionibus et in decernendis
mysteriis legis angelum Dei Deum: ut ad salutarem confessionem in patre 
Deo et in filio Deo Deus semper ostensus, naturae veritatem ipso naturae 
nomine edoceret, cum lex Deum utrumque significans, ambiguitatem non relinqueret 
veritatis.
          25.
          Occurritur haereticis Filium Deum verum negantibus. Filius hoc 
est vere quod natus est. --Tempus jam nunc est, ut quod pie et religiose 
lex docuit, non impie furto haereticae stultitiae praedicari sinamus, quae 
Dei filium negatura sic coepit: Audi, Israel, Dominus Deus tuus unus est[251]. 
Et quia impietas ejus periclitaretur in nomine, cum Deum et
______________________________________________________________________
Deum lex esset locuta; ut naturam nominis per auctoritatem dicti prophetici 
negaret, adjecit, Benedicent te Deum verum[252]: ut per id unum Deum locuta 
lex esset, essetque in filio Dei Deo nomen potius quam veritas, uno tantum 
vero Deo intelligendo. Et forte contradicere nos dictis tuis, o stulte, 
arbitraris, ut negemus unum Deum verum. Non plane negamus secundum te ( 
id est, sicuti tu) confitendo. Haec enim fides nostra, haec conscientia, 
hic sermo est. Sed intelligimus Deum unum, et eumdem Deum verum. Nec confessio 
nostra periclitatur in nomine, quae in natura Filii unum et verum Deum 
praedicat. Disce confessionis tuae intelligentiam, et unum ac verum Deum 
cognosce, ut unum ac verum Deum pie praedices. Rapis enim ad impietatem
______________________________________________________________________
tuam religionis nostrae professionem: et quod est negas, dum quod est non 
negas. Sic stultam sapientiam fallis, ut veritatem perimas specie veritatis. 
Unum 120 verum Deum confiteris, ut unum verum Deum deneges. Professio enim 
tua sic putatur pia, quod magis impia est; sic vera quod falsa est. Sic 
a te unus et verus Deus praedicatur, ut non sit. Negas enim Dei filium 
Deum verum, cum tamen Deum non neges; Deum tamen non natura confitendo, 
sed nomine. Si nativitas ejus, nominis potius est quam veritatis, potes 
auferre nomini veritatem: si autem vere Deus natus est, quaero quomodo 
possit non vere esse quod natus est? Aut nega esse, ne sit; aut si est, 
quomodo quod est non erit, cum quod est non possit esse, ut
non sit? Ac de nativitate quidem mox erit sermo. Interim tamen de veritate 
naturae Dei impietatem mendacii tui prophetica confessione convincam; ita 
tamen, ut unum et verum Deum praedicari a nobis, neque Sabellii haeresis 
ipsum Patrem sibi et Filium professa praesumat, neque tu veritatem de filio 
Dei unum tantum Deum verum praedicans mentiaris.
          26.
          Haeretici subdole Scripturam interpolatam citantes revincuntur. 
--Nihil plane in se habet sapientiae impietas: et Dei timor, qui sapientiae 
initium est, ubi deest, aufert secum omne exordium prudentiae. Ad infirmandam 
enim Dei veri in Filio fidem propheticus
sermo profertur, quo dictum est, Et Benedicent te Deum verum. Primum haec 
impietatis stultitia fuit, ut quae ( supple, ab eodem propheta) superius 
dicta sunt, aut non intelligerentur; aut intellecta cum essent, tacerentur. 
Tum deinde ad quam se fraudem syllabae adjectione, quae in libris non exstat, 
instruxit: stultitiae suae in eo usa mendacio, tamquam dictis suis eo usque 
adhibenda fides esset, ut requirendam esse ipsam dictorum propheticorum 
auctoritatem non putaret. Non enim ita scriptum est, Benedicent te Deum 
verum[253]: sed Benedicent Deum verum. Nam non exiguum ambiguitatis momentum 
est inter te Deum verum, et Deum verum. Personae enim alterius videtur 
esse pronomen, ubi te est: caeterum ubi pronominis syllaba non erit, ibi
______________________________________________________________________
ad auctorem dicti refertur et nomen. 121
          27.
          Inde Filius ostenditur Deus verus, unde innuebant falsum. Filium 
Scriptura hic praedicans Deum contra morem addit verum, quia futuri erant 
quibus id lateret. --Et ut absoluta intelligendae veritatis ratio sit, 
ipsa illa ex solido prophetae dicta subdentur. Propterea sic dicit Dominus: 
Ecce qui serviunt mihi, manducabunt; vos vero esurietis: ecce qui serviunt 
mihi, bibent; vos autem sitietis: ecce qui serviunt mihi, exultabunt in 
laetitia; vos autem clamabitis propter dolorem cordis vestri et a contribulatione 
spiritus ululabitis. Relinquetis enim vos nomen vestrum in laetitia electis 
meis, vos autem interficiet Dominus. Servientibus vero mihi vocabitur nomen 
novum quod benedicetur super terram: et benedicent Deum
verum, et qui jurant super terram, jurabunt in Deum verum[254]. Numquam 
non ex causa est, cum consuetudo praedicationis exceditur: et rationem 
novitatis ratio falsitatis inducit. Cum enim antea tantae de Deo prophetiae 
exstitissent, et ad Dei dignitatem ac naturam demonstrandam simplex et 
solum Dei nomen commemoratum fuisset; quaerendum est, qua ratione nunc 
per Esaiam benedicendum Deum verum, et jurandum super terram in Deum verum 
prophetiae Spiritus praeloquatur. Et primum noscendum est, sermonem hunc 
res futuri temporis nuntiare. Et quaero an Deus verus non sit, qui tum 
secundum opinionem Judaeorum et benedicebatur et jurabatur. Judaei namque 
sacramentum mysterii Dei nescientes, et per hoc Dei filium ignorantes,
______________________________________________________________________
Deum tantum, non et Patrem venerabantur
[255]. Nam utique venerantes Patrem, venerarentur et Filium. Hi ergo Deum 
benedicebant, et jurabant per eum. Sed propheta benedicendum Deum verum 
testatur: verum Deum idcirco pronuntians, quia per mysterium assumpti corporis 
non ab omnibus esset in eo Dei veritas intelligenda. Et opus fuit veri 
confirmatione, ubi falsi proruptura esset assertio. Et singulas dictorum 
eorumdem sententias recenseamus.
          28.
          Prophetia haec aliquid praesens, et aliud futurum significat. 
Quod praesens, ad Israel carnalem; quod futurum, ad spiritalem attinet.--Propterea 
sic dicit Dominus: Ecce qui serviunt mihi, manducabunt; vos vero esurietis: 
ecce qui serviunt mihi, bibent; vos vero sitietis[256]. Cognosce sub eodem 
dicto
______________________________________________________________________
utriusque temporis significationem, ut sacramentum assequaris aetatis. 
Qui enim serviunt mihi, manducabunt. Religionem scilicet praesentem 122 
futuris praemiis muneratur: ita ut praesentium impietatem futurae sitis 
ac famis poena conficiat. Deinde adjecit, Ecce qui serviunt mihi, exultabunt 
in laetitia; vos autem clamabitis propter dolorem cordis vestri, et a contritione 
spiritus ululabitis[257]. Secundum superiorem sensum etiam nunc futuri 
et praesentis temporis demonstratio est: ut qui serviunt, exultaturi sint 
in laetitia; qui vero non serviunt, in clamore atque in ululatu per dolorem 
cordis et contritionem spiritus mansuri sint. Dehinc subjecit, Relinquetis 
enim vos nomen vestrum in laetitia electis meis, vos autem interficiet 
Dominus[258]. Sermo
______________________________________________________________________
ad carnalem Israel est cum futuri temporis significatione, cui exprobratur 
quod nomen suum electis Dei relicturus sit. Quaero, quod hoc nomen sit? 
Nempe Israel, ad quem tum erat sermo. Dehinc interrogo, qui sit hodie Israel? 
Et quidem testatur Apostolus, Qui spiritu, non littera, qui in regula Christi 
procedentes, Israel Dei sunt[259].
          29.
          Filius triplici titulo Deus verus ab Esaia ostenditur. Christianum 
nomen novum. --Tum praeterea, cum superius dictum sit, Propterea sic dicit 
Dominus; intelligendum est cur ita hoc consequatur, Vos autem interficiet 
Dominus: deinde post haec quid sibi velit hic sermo, Servientibus vero 
mihi vocabitur nomen novum, quod benedicetur super terram[260]. Numquid 
ambigitur in eo quod dictum est, Propterea
______________________________________________________________________
sic dicit Dominus, et in eo quod sequitur, Vos autem
interficiet Dominus, id demonstratum fuisse, ut qui loqueretur, et qui 
interfecturus esset, non aliud intelligeretur esse quam Dominus; qui et 
postea sibi servientes novo esset nomine muneraturus, et non ignoraretur 
et in prophetis locutus esse, et piorum atque impiorum judex futurus? Mysterium 
itaque sermo reliquus evangelici sacramenti, ne quid in Domino dicente 
et in Domino interficiente ambigi possit, explicuit: Servientibus vero 
mihi vocabitur nomen novum, quod benedicetur super terram. Omnis hic futuri 
temporis sermo est. Et quod est hoc novum nomen religionis, quod benedicetur 
super terram? Si a saeculis Christiani vocabuli antea beatitudo umquam 
fuit, nunc novum non est. Sin vero hoc sanctificatum pietatis nostrae in
Deum novum nomen est, 123 haec profecto professionis novitas coelestium 
benedictionum merces super terram est.
          30.
          Quod de Christo intelligendum, et benedicent Deum verum.--Jam 
vero totius fidei nostrae conscientiam sequens sermo confirmat, dicens, 
Et benedicent Deum verum, et qui jurant super terram, jurabunt in Deum 
verum. Hi certe benedicent Deum verum, quorum in Dei servitute novum nomen 
est: tum deinde qui jurandus erit Deus, Deus verus est. Anne ambigitur 
quis juretur, quis benedicatur, per quem novum ipsi servientibus benedictumque 
nomen sit? Consistit mecum adversus impiam tuam, haeretice, praedicationem 
absoluta sermonis ecclesiastici fides, novi per te Christe nominis, et 
per servitutis
professionem benedictae ex te super terram nuncupationis, te verum Deum 
jurans. Omne enim os credentium te, Christe, Deum loquitur. Omnis credentium 
fides te Deum jurat, Deum verum esse te confitens, Deum verum esse te praedicans, 
Deum verum esse te conscia.
          31.
          Idem ex superioribus prophetae dictis, illustratur. --Quamquam 
igitur omnis hic propheticus sermo nullam reliquerit difficultatem, quin 
Deum significasse
intelligatur, et cui per novum nomen serviatur, et per quem ejusdem nominis 
in terris benedicta sit novitas, et qui benedicatur Deus verus, et qui 
juretur Deus verus; quae omnia secundum temporum plenitudinem Ecclesiae 
fides pia in Dominum Christum religione profitetur[261]: et quamquam quem 
praesens sermo significet, non ambigatur; tamen connexa superius dicta, 
cujus professio ista sit intelligenda, demonstrant. Ait enim: Palam apparui 
non interrogantibus me, et inventus sum
______________________________________________________________________
     261: (et ita se in eo propheticus sermo coaptavit, 
     ut significationem personae alterius adjectione pronominis 
     non novaret. Si enim addidisset, te Deum verum, referri 
     ad alterum dicentis sermo potuisset: sed cum ait, Deum 
     verum, significationis intelligentiam penes loquentem 
     reliquit)
non quaerentibus me. Dixi, Ecce sum genti, qui non invocaverunt nomen meum. 
Extendi manus meas tota die ad populum diffidentem et contradicentem[262]. 
Anne impia furtivae praedicationis falsitas in obscuro est, et Deus verus 
ignorabitur qui haec loquitur? Rogo, quis apparuit non interrogantibus, 
et quis inventus non quaerentibus? Et quis gentium est 124 quae non invocaverunt 
antea nomen ejus? Et quis die tota manus ad diffidentem et contradicentem 
populum extendit? Confer cum his sacrum illud et divinum Deuteronomii Canticum[263], 
in quo super non deos Deus exacerbatus, super non gentem et gentem stultam 
in zelum incitat infideles: et intellige quis manifestus fit ignorantibus, 
et quis proprius usurpatur alienis, et quis manus suas ante
______________________________________________________________________
diffidentem contradicentemque populum, configens cruci chirographum edicti 
anterioris expandit. Hic namque prophetae Spiritus dixit per continentem 
sibi in ordine connexumque sermonem, Servientibus vero mihi vocabitur nomen 
novum, quod benedicetur super terram, et benedicent Deum verum: et qui 
jurant super terram, jurabunt in Deum verum[264].
          32.
          Esaiae verba de Filio dicta Paulus interpretatur. --Haec si stultitia 
atque impietas haeretica, ad fallendum
______________________________________________________________________
ignorantes simplicioresque, dicta esse ex persona Dei patris mentietur, 
ne in Deum fillium dicti hujus intelligentia suscipi possit: audiat mendacii 
sui ab apostolo et doctore gentium reatum; omnia haec ad sacramentum passionis 
dominicae et evangelicae fidei tempora praedicante, tum cum infidelitatem 
Israel adventum Domini in carnem non intelligentis exprobrat. Ait enim 
ita: Omnis enim, quicumque invocaverit nomen Domini, salvabitur. Quomodo 
invocabunt eum in quem non crediderunt? Quomodo autem credent ei quem non 
audierunt? Quomodo autem audient sine praedicante? Quomodo autem praedicabunt 
nisi missi fuerint? sicuti scriptum est: Quam speciosi pedes eorum qui 
annuntiant pacem, eorum qui annuntiant bona[265]: Sed non omnes obediunt
______________________________________________________________________
Evangelio. Esaias enim dicit, Domine, quis credidit auditui nostro[266]? 
Itaque fides ex auditu, auditus autem per verbum. Sed dico, numquid non 
audierunt? Imo in omnem terram exivit sonus eorum, et ad terminos orbis 
verba eorum. Sed dico: Numquid Israel non scivit? Primus Moyses dicit, 
Ego incitabo vos in non gentem, in gentem insensatam exacerbabo vos. Esaias 
autem audet et dicit, Apparui autem his qui me non quaerunt, inventus sum 
iis qui me non interrogabant[267]. Ad Israel autem quid dicit? Tota die 
extendi manus meas ad 125 populum non audientem[268]. Quis coeli circulos, 
incertum incorporeus an corporeus, egressus, fidelior Paulo dictorum propheticorum 
interpres exstitisti[269]? Quis inenarranda coelestium
______________________________________________________________________
mysteriorum audiens sacramenta et tacens, majore haec fiducia revelatae 
tibi a Deo scientiae praedicasti? Quis ad plenitudinem dominicae passionis 
cruci reservandus, antea in paradisum raptus evadens, melius de divinis 
Scripturis electionis vase docuisti, haec nesciens dicta gestaque esse 
a Deo vero, et ad intelligentiam Dei veri a vero ejus et electo apostolo 
praedicata?
          33.
          Esaiam ex Esaiae dictis interpretatur Apostolus. Esaias vidit 
Deum, neque alium vidit praeter Filium. --Nisi forte Apostolus dictis propheticis 
non ex prophetiae spiritu usurpatis, temerarius alieni sermonis interpres 
est. Omnia quidem per revelationem Christi Apostolus dicit: sed Esaiae 
dicta ex dictis Esaiae ipsius novit. In exordio enim sermonis ejus, in 
quo Deus verus a servientibus sibi benedicendus atque jurandus est, haec 
prophetae oratio legitur: A saeculo non audivimus, nec oculi nostri viderunt 
Deum praeter te, et opera tua quae facies exspectantibus misericordiam 
tuam[270]. Loquitur Esaias, praeter hunc se neminem Deum vidisse. Vidit 
enim gloriam Dei, cujus praenuntiaverat mysterium corporationis ex virgine. 
Ac si tu haeretice ignoras,
______________________________________________________________________
quod in ea gloria unigenitum Deum viderit; audi Joannem evangelistam dicentem 
(XII, 41): Haec autem dixit Esaias, quando vidit honorem ejus, et locutus 
est de eo[271]. Hinc apostolicis, hinc evangelicis, hinc propheticis dictis, 
impie haeretice, concluderis. Esaias enim Deum vidit; et cum scriptum sit: 
Deum nemo vidit umquam, nisi unigenitus filius, qui est in sinu Patris, 
ipse enarravit[272]; Deum tamen propheta vidit, et gloriam ejus usque ad 
invidiam propheticae dignitatis adspexit. Nam in judicium mortis ob hanc 
causam a Judaeis actus est. 126
          34.
          Pressius ostenditur Filium ab Esaia Deum verum praedicatum esse. 
Haereticorum id negantium dolus. --Deum itaque nemini visum, unigenitus 
filius
______________________________________________________________________
qui in sinu Patris est enarravit. Aut dissolve unigeniti enarrationem, 
aut crede qui visus est, qui apparuit non intelligentibus se, et factus 
est gentium non invocantium se, et expandit manus ante populum contradicentem: 
ita tamen ut et servientibus sibi nomen novum vocetur, et in terris Deus 
verus benedicatur atque juretur. Prophetia loquitur, Evangelium testatur, 
Apostolus interpretatur,
Ecclesia confitetur, Deum verum esse qui visus sit; cum tamen Deum patrem 
visum nemo fateatur: et eo haeretici furoris prorupit insania, ut dum confiteri 
se simulat, denegaret. Negat enim novo confessionis impioque consilio; 
et arte subdola fidem dum mentitur, eludit. Cum enim confesso uno Deo eodemque 
vero et solo justo, solo sapiente, solo indemutabili, solo immortali, solo 
potente, subjicitur et filius in diversitate substantiae, non ex Deo natus 
in Deum, sed per creationem susceptus in filium, non naturae habens nomen, 
sed adoptionis sortitus appellationem; necesse est ut his omnibus careat 
Filius, quae ad privilegium solitariae in Patre majestatis sunt praedicata.
          35.
          Ariani unum verum Deum nesciunt. Cur. Quid
duobus superioribus libris praestitum, quid jam praestandum. --Nescit haeretica 
perversitas unum Deum verum nosse et confiteri; et extra impietatis sensum, 
confessionis hujus est et fides et intelligentia. Prius confitendus est 
Pater et Filius, ut unus verus Deus possit intelligi: et cognitis sacramentis 
salutis humanae, quae in nobis per regenerationis virtutem in Patre et 
Filio consummantur ad vitam, legis et prophetarum sunt mysteria consequenda. 
Unum Deum verum non apprehendit ignara evangelicae et apostolicae praedicationis 
impietas. Cujus quamvis intelligentiam, usque ad absolutissimam verae pietatis 
professionem, ex ipsis eorum doctrinis 127 praestabimus; ut indivisus atque 
inseparabilis, non ex persona, sed ex natura, subsistens ex Patre unigenitus
intelligatur; et per id unus Deus sit, quia ex natura Dei Deus sit: tamen 
ex propheticis dictis perfectae hujus unitatis fides est exstruenda, et 
hinc evangelicae domus sunt ponenda fundamina; ut per eamdem naturam divinitatis 
unius unus Deus per id intelligatur, quod in Deum alterum Deus unigenitus 
non refertur. Tenuimus enim omni hoc sermonis nostri libello eum ordinem, 
ut in quibus superiore libro Deum filium docueramus, in ipsis nunc Deum
verum ostenderemus. Et, ut spero, ea dictorum omnium absolutio fuit, ut 
Deus verus intelligeretur, qui Deus esse non negabatur. Reliquus autem 
nunc omnis sermo ad id proficiet, ut qui Deus verus esse intelligitur, 
non in Deum alterum deputetur; et quod ad alterum non proficit, ad unum 
intelligatur: unum autem illud non subsistentem naturam perimat in Filio, 
sed in Deo et Deo naturam Dei conservet unius.
          36.
          Quod ex Moyse Filius cum Patre unus sit Deus. --Veritatis ratio 
postulat, ab eo initium intelligentiae istius sumi, per quem manifestari 
saeculo Deus coeptus est, Moyse namque, cujus ore haec de se unigenitus 
Deus professus est: Videte, videte, quoniam ego sum Deus, et non est Deus 
praeter me
[273]. Ac ne forte dicti hujus virtutem haeretica impietas ad patrem innascibilem 
Deum referat; et ipsa dicti ratio, et Apostolus auctor occurrit, qui ex 
persona unigeniti Dei, sicut superius[274]docuimus, intelligendi totius 
hujus sermonis interpres est; et hoc quod dictum est, Laetamini gentes 
cum plebe ejus[275], proprium ejus esse demonstravit, subjiciens ad fidem 
dicti: Et erit radix Iesse, et qui surget regere gentes, in eum gentes 
sperabunt[276]. Demonstrato igitur per Moysen eo qui dixerat: Non est Deus 
praeter me, in eo quod ait: Laetamini gentes simul cum eo; et Apostolo 
id ipsum ad Dominum nostrum Jesum Christum unigenitum Deum intelligente, 
in quo secundum carnem ex radice Jesse surgente
______________________________________________________________________
rege 128 gentium spes est, ipsa nunc dicti ratio tractanda est, ut quia 
dictum non ambigitur, quatenus dictum sit possit intelligi.
          37.
          Qui Deus ex Deo et in eadem natura. --Verum et absolutum et perfectum 
fidei nostrae sacramentum est, Deum ex Deo, et Deum in Deo confiteri; non 
corporalibus modis, sed divinis virtutibus; nec naturae in naturam transfusione, 
sed mysterio et potestate naturae. Non enim per desectionem aut protensionem
aut derivationem ex Deo Deus est, sed ex virtute naturae in naturam eamdem 
nativitate subsistit. Res ipsas planius consequens liber evangelicorum 
atque apostolicorum dictorum interpres loquetur: sed interim ex lege et 
prophetis hoc, quod et loquimur et credimus, est docendum. Nativitas igitur 
Dei non potest non eam, ex qua profecta est, tenere naturam. Neque enim 
aliud quam Deus subsistit, quod non aliunde quam ex Deo subsistit. Eamdem 
autem naturam ita, non ut natus sit ipse qui genuit (nam quomodo erit ipse, 
cum genitus sit?), sed in his ipsis subsistat ille qui genitus est, quae 
totus est ipse qui genuit: quia non est aliunde quod genitus est. Et per 
hoc non refertur ad aliud, quod in unum subsistit ex uno: neque novum in 
se
est, quod vivit ex vivo: neque abest a se, quod vivus genuit in vivum. 
Ac sic in generatione Filii et naturam suam sequitur incorporalis atque 
indemutabilis Deus, incorporalem atque indemutabilem Deum gignens: nec 
naturam suam deserit ex incorporali atque indemutabili Deo incorporalis 
atque indemutabilis Dei perfecta nativitas, per hoc utique subsistentis 
ex Deo Dei sacramentum. Haec ita unigenitus Deus per sanctum Moysen testatur: 
Videte, videte, quoniam ego sum Dominus, et non est Deus praeter me[277]. 
Non est enim natura divinitatis alia, ut praeter se Deus ullus sit. Nam 
cum ipse Deus sit, tamen etiam per naturae virtutem in eo Deus est. Et 
per id, quod ipse Deus est et in eo Deus est, non est Deus praeter eum: 
cum non exstet
______________________________________________________________________
aliunde quod Deus est, et 129 in eo Deus sit, habens in se et quod ipse 
est, et ex quo ipse subsistit.
          38.
          Individua Patris et Filii divinitas ex Esaia. --Confirmat autem 
fidei nostrae veram et salutarem professionem idem atque unus in plurimis 
Spiritus prophetiae, per successiones et intervalla temporum non demutans 
religiosae doctrinae praedicationem. Ut enim per Moysen ex persona unigeniti 
Dei dicta, pleniore ad intelligendum confirmarentur profectu; rursum sermone 
Dei patris ex persona virorum excelsorum idem prophetiae Spiritus per Esaiam 
loquitur: Quoniam in te est Deus, et non est praeter te Deus. Tu
enim es Deus, et nesciebamus, Deus, Israel salvator[278]. Exserat se in 
hanc et naturae et nominis inseparabilem professionem haereticae impietatis 
desperatus furor: et haec, si potest, dictis ac rebus unita, rabido vesaniae 
suae ore concerpat. In Deo Deus est, et praeter eum Deus non est; dissolvat 
eum qui inest, ab eo in quo inest: et sacramenti hujus intelligentiam dividat 
generum varietate. Nam in eo quod ait, In te Deus est, naturae Dei patris 
in Deo filio docuit veritatem, cum in eo Deus intelligeretur esse qui Deus 
est. In eo vero quod subjecit: Et praeter te non est Deus: ostendit praeter 
eum Deum non esse, quia in se Deo Deus inesset. Hoc vero quod tertium est, 
Tu es Deus, et nesciebamus, humanae intelligentiae piam et fidelem
______________________________________________________________________
testatur professionem, quae cognitis nativitatis mysteriis, et nomine (Emmanuel) 
ad Joseph per Angelum nuntiato confiteretur, Tu enim es Deus, et nesciebamus, 
Deus Israel salvator: subsistentem in eo Dei naturam intelligentes, cum 
in Deo Deus insit, nec praeter eum 130 qui est Deus quisquam Deus alius 
sit: quia ipse Deus, et in eo Deus, alterius nobis cujusquam Dei non relinquat 
errorem. Et haec quidem Esaias, individuam atque inseparabilem Patris et 
Filii divinitatem testatus, ita prophetavit.
          39.
          Ex Jeremia idem evincitur. --Jeremias vero non dispari prophetiae 
virtute, indiscretae a Deo patre naturae unigenitum esse Deum ita docuit, 
dicens: Hic Deus noster est, et non deputabitur alter ad eum. Qui invenit 
omnem vitam scientiae, et dedit
eam Jacob puero suo, et Israel dilecto suo. Post haec supra terram visus 
est, et inter homines conversatus est[279]. Quid alium Deum in filio Dei 
Deo haeretice supponis? Disce unum Deum verum intelligere et confiteri. 
Non alius Deus ad Christum deputatur ut Deus sit. Deus est ex natura, ex 
nativitate, ex Deo. Quod enim Deus est, ex Deo est, non etiam Deus alius 
est. Alius enim ad eum non deputatur; quia non est in eo alia praeter quam 
quae Dei est veritas. Quid verum et non verum, quid degenerem et nobilem, 
quid diversum et diversum sub unius Dei ementita religione componis? Deus
______________________________________________________________________
est pater, Deus est et filius. In Deo Deus est; praeter eum Deus non est, 
non alter ad eum deputatur ut Deus sit. In his si unum magis quam solitarium 
Deum intelliges; Ecclesiae religionem profiteberis, quae Patrem in Filio 
confitetur. Sin vero unum Deum, ad solitarii significationem, sacramenti 
coelestis ignarus obtendis; extra cognitionem Dei es, Deum in Deo esse 
non confitens.
        131-132 LIBER SEXTUS.
Statim ab exordio repraesentat Arianam luem per omnes ferme imperii Romani 
provincias grassantem: cujus difficillima cura sit, quia error ex plurimorum 
assensu publicam sibi auctoritatem comparasset. Episcopali tamen officio, 
et plurimos ad veritatem revocandi
spe adductus Hilarius fidei patrocinium suscipit. Arianarum partium epistolam 
in quarto licet libro, ut eam ex lege et prophetis refelleret, exscriptam, 
in hoc rursum exscribit, ut eamdem ex Evangeliis et apostolis plenius confutet. 
Quam deinde percurrens, nodos illius explicat ac venenum pandit: qui videlicet, 
haereticorum damnandorum obtentu, pias Ecclesiae voces, Filium ex Deo prolatum, 
homousion, lumen de lumine, et sine initio genitum, supprimere tentent, 
et exstincta fide haeresim inducere. Quocirca quod apud haereticos vitiosum 
est aperit, et ab Ecclesia damnari declarat, confirmatque quod in ea pie 
praedicatur.
Tum ex occasione humanae rationis, qua compositum aut corporeum fore Deum 
volunt, si quod ex ipso aut ex
utero ipsius genitum esse Filium scriptum sit, eum ex paterna substantia 
intelligamus: observat primo haeresim audacem quidem esse, sed prudentia 
destitutam: deinde negari non posse, quin Christus dixerit, Ex ipso sum; 
et, hoc dicendo, se neque ex nihilo, neque ex alia quam ex Patris substantia, 
neque cum eo ex quo est eumdem esse testificatus sit: demum nefas esse 
Deo non credere, adeoque humanae rationi quae Christi testimonio adversetur 
locum nullum esse, ac licet plura possent, aliud tamen ei opponi non debere. 
Hic commemorata haereticorum sententia, qua Christum filium ex adoptione, 
ex nuncupatione Deum, unigenitum ex privilegio, et ex ordine quem in rebus 
creatis obtinet primogenitum interpretantur, ad Deum sese convertit
conquerentis ad modum, quod se per Moysen et prophetas deceperit, et evangelicis 
apostolicisque doctrinis
immedicabiliter imbuto, novos illos doctores tam tarde sibi protulerit.
Tandem ad veram fidem stabiliendam venit. Et quia Christo inesse naturam 
Dei sequitur, si verus sit filius Dei; postrema ac potissima hujus libri 
parte eum verum ac naturalem, et non adoptivum, Dei filium esse demonstrat 
testimonio Patris, Filii ipsius, apostolorum in unum conspirantium, ac 
seorsim Petri, Pauli, Joannis; nec non Marthae, caeci nati, daemonum, Judaeorum, 
quorumdam in mari periclitantium, gentium denique confessione.
            1.
          Haeresis Ariana late serpens aegre depelli potest. --Non sum 
nescius, difficillimo me asperrimoque tempore scribere haec adversum vesanam 
impiorum
haeresim, Dei filium creaturam esse affirmantem, aggressum fuisse; multis 
jam per omnes ferme Romani imperii provincias ecclesiis morbo pestiferae 
hujus praedicationis infectis, et velut ad piae fidei hujus male usurpatam 
persuasionem, longo doctrinae usu, et ementito nomine verae religionis 
imbutis, non ignorans difficilem esse ad emendationis profectum voluntatem, 
quam in erroris sui studio per plurimorum assensum auctoritas publicae 
jam sententiae contineret. Gravis enim et periculosus est error in plurimis: 
et multorum lapsus, etiamsi se intelligat, tamen exsurgendi pudore auctoritatem 
sibi praesumit, ex numero habens hoc impudentiae, ut quod errat, prudentiam 
velit existimari; et quod cum multis errat, intelligentiam esse asserat 
veritatis, dum minus
erroris esse existimatur in multis. 133
          2.
          Ad eam refellendam quid Hilarium moveat. --Ac mihi quidem praeter 
studii mei atque officii necessitatem, qua hoc Ecclesiae episcopus praedicationis 
evangelicae debeo ministerium; tamen eo propensior cura ad scribendum fuit, 
quo magis plures periculo infidelis intelligentiae detinebantur; uberius 
gaudium consectans ex salute multorum, si cognitis sacramentis perfectae 
in Deum fidei, impia humanae stultitiae instituta desererent, et se Deo 
redderent haereticis repudiatis, atque a cibo mortis, quo in laqueum aves 
solent illici, in volatum se liberae securitatis erigerent; sequerenturque 
Christum ducem, prophetas nuntios, Apostolos praevios, fidem consummatam, 
et salutem in Patris et Filii confessione
perfectam; et cum dictum meminissent ore Domini: Qui non honorificat Filium, 
non honorificat
Patrem qui misit illum[280], ad honorificandum Patrem per honorem Filii 
se referrent.
          3.
          Haeresis Arianae lues. --Emersit enim pestifera et letalis populis 
proxime lues, quae ingenti grassata contagio ruinam miserandae mortis invexit. 
Non enim tantum aut considentium[281]in chaos cum populis suis repens urbium 
vastitas, aut frequentes bellorum et funebres mortes, aut immedicatae aegritudinis 
populosa contagia desaevierunt, in quantum ad exitium generis humani haeresis 
haec funesta grassata est. Deo enim, cui omnia in mortuis vivunt, hoc solum 
perit quod sibi deperit. Nam judicaturus ipse de omnibus, et pro majestatis 
suae misericordia poenae meritum ignoranti moderaturus errori, negantes 
se non jam judicabit utique, sed negabit
______________________________________________________________________
[282].
          4.
          Quam subdole virus suum effundat. --Negat enim, negat furens 
haeresis sacramentum verae fidei, ad impietatis suae doctrinam religionis 
usa principiis, cum infidelitatis suae expositionem, ut superioribus libris 
continetur, ita coepit: « Novimus unum Deum solum infectum, solum sempiternum, 
solum sine initio, solum verum, solum immortalitatem habentem, solum optimum, 
solum potentem. » Ad id enim usurpatum proficit piae confessionis exordium, 
quo ait: « Unum Deum, et solum infectum, et solum sine initio: » ut per 
haec, quae religiose verbis ostentarentur, caetera impie subderentur. Nam 
post multa alia, quae de Filio pari quoque simulatae religionis 134 professione 
protulerat, subjecit: « Creaturam
______________________________________________________________________
Dei perfectam, sed non sicuti unum de creaturis; facturam, sed non sicuti 
caeterae facturae. » Et post multa alia, quibus, veritatis interjectis 
confessionibus, haereticae impietatis obumbraretur intentio, ut subsistere 
eum de non exstantibus argutae interpretationis subtilitate defenderet, 
ait: « Et ante saecula creatus et fundatus, non erat ante quam nasceretur. 
» Postremo quasi rebus jam omnibus validissime ad impietatis defensionem 
communitis, ne vel filius vel Deus intelligeretur, adjecit, « Si enim quod 
ex ipso, et quod ex utero, et quod ex Patre exivi et veni, velut partem 
ejus unius substantiae, et quasi prolationem extendens intelligitur; compositus 
erit
Pater, et divisibilis, et convertibilis, et corpus secundum illos, et quantum 
in ipsis est, consequentia corporis sustinens sine corpore Deus. » Et quia 
nobis ex integro adversum hanc impiissimae doctrinae expositionem evangelicus 
nunc erit sermo; consequens existimavimus omnem jam in primo licet libro 
editionem hujus haereseos conscriptam, nunc quoque huic sexto inserere: 
ut recens lectio, et responsionis ad singula subjecta collatio, per evangelicas 
atque apostolicas institutiones invitis licet et contradicentibus sensum 
veritatis eliciat. Dicunt ergo.
          Exemplum blasphemiae.
          5.
          Arii et asseclarum ejus ad Alexandrum epistola. -- « Novimus 
unum Deum, solum infectum, solum
sempiternum, solum sine initio, solum immortalitatem habentem, solum optimum, 
solum potentem, omnium creatorem, ordinatorem et dispositorem inconvertibilem, 
immutabilem, justum et optimum legis et prophetarum et novi Testamenti. 
Hunc Deum generasse filium unigenitum ante omnia saecula, per quem et saeculum 
et omnia fecit. Natum autem non putative, sed vere obsecutum voluntati 
suae, immutabilem et inconvertibilem, creaturam Dei perfectam, sed non 
sicuti unum de creaturis; facturam, sed non sicuti caeterae facturae; nec 
ut Valentinus prolationem Natum Patris commentatus est; nec sicut Manichaeus 
partem unius substantiae 135 Patris Natum exposuit; nec sicuti Sabellius, 
qui unionem dividit, ipsum dixit Filium quem et Patrem; sed nec
sicuti Hieracas lucernam de lucerna, vel lampadem in duas partes; nec qui 
fuit ante, postmodum natum vel supercreatum in filium, sicuti et tu ipse, 
beatissime papa, media in ecclesia et in consessu frequenter eos qui talia 
introducunt renuisti: sed sicuti diximus, voluntate Dei ante tempora et 
saecula creatum, et vivere et esse accipiens a Patre, et glorias ei consubsistente 
Patre. Neque enim Pater dans ei omnium haereditatem, fraudavit semetipsum 
ab his quae non facta ab ipso habentur: fons est autem omnium.
          6.
          « Quapropter tres substantiae sunt, Pater, Filius, Spiritus sanctus. 
Et quidem Deus causa est omnium, omnino sine initio solitarius. Filius 
autem
sine tempore editus a Patre, et ante saecula creatus et fundatus, non erat 
ante quam nasceretur: sed sine tempore ante omnia natus, solus a solo Patre 
substitit. Nec enim est aeternus aut coaeternus, aut simul non factus cum 
Patre, nec simul cum Patre habet esse, sicuti quidam dicunt, aut aliqui, 
duo non nata principia introducentes: sed sicut unio et principium omnium, 
sic et Deus ante omnia est. Propter quod et ante Filium est, sicut et a 
te didicimus media in ecclesia praedicante. Secundum quod itaque a Deo 
esse habet, et glorias, et vivere, et omnia ei sunt tradita; secundum hoc, 
principium ejus est Deus. Principatur autem ei, utpote Deus ejus, cum sit 
ante ipsum. Si enim quod ex ipso, et quod ex utero, et quod ex Patre exivi 
et veni, velut partem ejus unius
substantiae et quasi prolationem extendens intelligitur; compositus erit 
Pater, et divisibilis, et convertibilis, et corpus secundum illos, et, 
quantum in ipsis est, consequentia corporis sustinens sine corpore Deus. 
»
          7.
          Venenum in hac epistola latens. --Quis non his sentiat lubricos 
serpentinae viae flexus, vel tortuosis spiris nodos vipereos non intelligat, 
quibus venenati oris 136 principalis potestas collecto inflexi corporis 
orbe concluditur? Sed extensis omnibus atque absolutis, totum occultati 
capitis virus patebit. Ingeruntur enim nobis primum nomina veritatis, ut 
virus falsitatis introeat. Bonum in ore est, ut de corde malum subeat. 
Et inter haec nusquam audio ab his Deum Dei filium dici: nusquam
Filium invenio ita praedicatum esse, quod filius sit. Nomen filii ingeritur, 
ut natura taceatur; natura adimitur, ut nomen alienum sit. Haereses caeterae 
praetenduntur, ut de se haeresis mentiatur[283]. Unus solus Deus et solus 
verus ingeritur, ne verum ac proprium Dei filio relinquatur esse quod Deus 
est.
          8.
          Quid jam sibi tractandum proponat Hilarius. --
______________________________________________________________________
Quamquam igitur superioribus libellis[284]de Deo et Deo, et Deo vero ac 
Deo vero, et in Deo vero patre et in Deo vero filio uno vero Deo intelligendo 
secundum naturae unitatem, non secundum personae unionem, ex legis et prophetarum 
praedicationibus docuerimus; tamen perfecta fidei hujus absolutio ex evangelicis 
atque apostolicis est praestanda doctrinis, ut verus Dei filius Deus non 
alienae a Patre diversaeque naturae, sed ejusdem esse divinitatis, per 
veritatem nativitatis existens, possit intelligi. Nec sane quemquam tam 
amentem posse esse existimo, qui Dei de se professiones aut cognitas non 
intelligat, aut intellectas a se nollet intelligi, aut emendandas putet 
humanae opinione prudentiae. Sed antequam res ipsas salutarium sacramentorum 
loqui
______________________________________________________________________
incipiamus; ne in aliquo sibi, editis haereticorum nominibus, haeresis 
professio blandiatur, demonstrandum est omne hujus argutae malitiae velamen: 
ut per quod se virus latens contegit, per id ipsum proditum sit et revelatum, 
et ad blandientis veneni intelligentiam publicae conscientiae sensus introeat.
          9.
          Valentini commenta. Ecclesia ab his aliena. Prolationis nomine 
haeretici nativitatem nituntur abolere. --Volentes igitur haeretici Dei 
filium non ex Deo esse, neque de natura et in natura Dei ex Deo Deum natum, 
cum jam superius commemorassent unum Deum solum 137 verum, neque adjecissent 
et patrem; ut unius veritatis esse Patrem et Filium exclusa proprietate 
nativitatis negarent, dixerunt, « Nec
ut Valentinus prolationem Natum Patris commentatus est: » ut sub specie 
haereseos Valentinae, nomine prolationis improbato, nativitatem Dei ex 
Deo improbarent. Valentinus enim ridicula quaedam et foeda commentans, 
cum praeter principem Deum, familiam deorum et numerosas aeternitatum potestates 
introduxisset, tunc prolatum Dominum nostrum Jesum Christum mysterio occultae 
voluntatis
asseruit. Hanc ergo inanem prolationem, temerarii ac stulti auctoris furore 
quaesitam, evangelica atque apostolica Ecclesiae fides nescit. Ignorat 
enim Valentini bythona, et silentium, et ter denos aeonas: scit vero nihil 
aliud quam unum Deum patrem ex quo omnia sunt, et unum Dominum nostrum 
Jesum Christum per quem omnia, natum ex Deo Deum. Sed quia ex Deo Deus 
natus, neque per nativitatem suam Deo ademit esse quod Deus est, neque 
ipse in nativitate non Deus est; et quod Deus est, non coepit esse, sed 
natus ex Deo est; et quod nascitur, id ipsum secundum humanae naturae sensum 
videtur esse prolatum, ita ut prolatio ipsa nativitas esse existimetur: 
idcirco tentatum est per Valentini haeresim prolationis nomen excludi, 
ne
nativitatis veritas permaneret; quia prolationis intelligentia, opinione 
terrena, non multum esset a natura terrenae nativitatis aliena. Naturae 
humanae tarda ac difficilis ad res divinas intelligentia exigit, de his, 
quae semel dicta a nobis sunt[285], frequentius admoneri, ne satisfacere 
sacramentis divinae virtutis, humanae comparationis exempla credantur; 
sed tantum ad imbuendum spiritaliter de coelestibus sensum, speciem terreni 
generis afferri, ut per hunc naturae nostrae gradum ad intelligentiam divinae 
magnificentiae provehamur. 138 Non est autem secundum humanarum nativitatum 
prolationes, Dei nativitas aestimanda[286]. Ubi enim unus ex uno est, et 
Deus natus ex Deo est, affert tantum significationis intelligentiam
______________________________________________________________________
terrena nativitas: caeterum non satisfacit comparationis exemplo origo 
nascentium, quae habet in se et coitum, et conceptum, et tempus, et partum; 
cum Deus ex Deo natus nihil aliud intelligendus sit esse, quam natus. Et 
quidem de divinae nativitatis, secundum fidem evangelicam atque apostolicam, 
veritate suo loco tractabimus: interim tamen haereticae
artis ingenium ostendi debuit, quae, ad veritatem nativitatis abolendam, 
prolationis nomen exstingueret.
          10.
          Manichaeum damnant, ut ὁμοούσιον removeant. Ecclesia nescit in 
filio portionem Dei, sed plenitudinem. --Tenet vero etiam in caeteris ejusdem 
artis suae malignam fraudulentiam, dicens: « Nec sicut Manichaeus partem 
unius substantiae Patris Natum exposuit. » Negata superius prolatio est, 
ut nativitas negaretur: nunc quoque sub Manichaei nomine neganda unius 
substantiae infertur et portio, ne Deus ex Deo esse credatur. Manichaeus 
enim abrupti in improbanda lege ac prophetis furoris, et diaboli quantum 
in se est professus assertor, et solis sui nescius cultor, id quod in Virgine 
fuit, portionem
unius substantiae praedicavit, et id Filium intelligi voluit, quod ex Dei 
substantia parte aliqua deductum apparuerit in carne. Ut igitur unigeniti 
filii nativitas, et unius substantiae nomen tolleretur, portio unius substantiae 
in nativitate Filii praetenditur: ut quia profane ea, quae ex portione 
unius substantiae nativitas asserta est, praedicatur; primum nativitas 
ipsa non esset, quae in Manichaeo esset ex portionis professione damnata; 
tum deinde nomen ac fides unius substantiae tolleretur, quia apud haereticos 
ex portione competeret; et per id non ex Deo Deus esset, quod in eo divinae 
naturae proprietas non inesset. Quid vesanas sollicitudines 139 ementita 
religionis specie impius furor simulat? Manichaeum, secundum haereticae 
insaniae praedicatores, pia
Ecclesiae fides damnat. Nescit enim in Filio portionem: sed scit Deum totum 
ex Deo toto: scit ex uno unum; non desectum, sed natum: scit nativitatem 
Dei nec diminutionem esse gignentis, nec infirmitatem esse nascentis. Si 
ex se scit, infer calumniam temerarie usurpatae scientiae: si vero de Domino 
suo didicit, nativitatis suae scientiam permitte
nascenti. Haec enim ita ei a Deo unigenito comperta sunt, quod Pater et 
Filius unum sunt, quod plenitudo deitatis in Filio est: per quod et portionem 
unius substantiae odit ad Filium, et per nativitatis veritatem, verae divinitatis 
proprietatem veneratur in Filio. Sed reposita pleniore singularum responsionum 
absolutione, per reliqua curramus.
          11.
          Sabellium respuunt, ut naturae in Patre et Filio unitatem auferant. 
--Namque id sequitur: « Nec sicut Sabellius, qui unionem dividit, ipsum 
dixit Filium quem et Patrem. » Ignorat evangelica atque apostolica sacramenta 
sic credens Sabellius. Sed hoc non simpliciter ab haereticis in haeretico 
damnatur. Volentes enim nihil inter Patrem et Filium esse unum, divisae 
a Sabellio unionis crimen exprobrant:
cujus unionis divisio non nativitatem intulit, sed eumdem divisit in Virgine. 
Nobis autem in confessione nativitas est: et unionem detestantes, unitatem 
divinitatis tenemus; scilicet ut Deus ex Deo unum sint in genere naturae, 
dum quod per nativitatis veritatem ex Deo in Deum exstitit, non aliunde 
quam ex Deo esse substiterit. Quod autem non aliunde quam ex Deo manet, 
maneat necesse est in ea veritate qua Deus est: ac per hoc unum sunt, cum 
qui ex Deo Deus est, neque aliud ipse est, neque aliunde quod Deus est. 
Idcirco autem unionis in Sabellio impietas praetenditur, ut Ecclesiae fidei 
unitatis religio 140 auferatur. Persequar deinde et caetera haeretici ingenii 
artificia, ne forte suspiciosis magis quam veris sollicitudinibus, malevolus 
interpres
alienae simplicitatis existimer: ostensurus totius professionis conclusione, 
in quem se exitum praemissio tam subdoli sermonis instruxerit.
          12.
          Lumen ex lumine Filium Hieracas prave intelligit. Qui intelligat 
Ecclesia. --Id enim sequitur: « Sed
nec sicut Hieracas, lucernam de lucerna, vel lampadem in duas partes. Nec 
qui fuit ante, postmodum natum vel supercreatum in filium. » Hieracas nesciens 
Unigeniti nativitatem, nec evangelicorum sacramentorum virtutem adeptus, 
unius lucernae duo lumina praedicavit, ut lychnorum bipertita divisio substantiam 
Patris et Filii aemularetur, quae ex unius vasculi unguine accenderetur 
in lumen: tamquam esset substantia exterior, ut olei in lucerna, continens 
luminis utriusque naturam; vel certe ut lampas papyro eodem intexta, utroque 
capite luceret, essetque media materies lumen ex se utrumque protendens. 
Haec stultitiae humanae error invexit, dum quod sapiunt, ex se potius quam 
ex Deo sapiunt. Sed quia verae fidei professio est, ita Deum ex Deo natum 
ut
lumen ex lumine, quod sine detrimento suo naturam suam praestat ex sese, 
ut det quod habet, et quod dederit habeat, nascaturque quod sit; cum non 
aliud, quam quod est, natum sit; nativitas acceperit quod erat; nec ademerit 
quod accepit; sitque utrumque unum, dum ox eo quod est nascitur, et quod 
nascitur, neque aliunde, neque aliud est; est enim lumen ex lumine: ut 
ergo fidei hujus intelligentia averteretur, Hieracae lampas vel lucerna 
ad crimen confitendi ex lumine luminis objecta est; ne dici religiose existimetur, 
quod impie dictum et nunc et ante damnatum est. Absiste, absiste inanissime 
timor haereticorum, nec patrocinium ecclesiasticae fidei falsa sollicitae 
assertionis opinione mentire. Nihil corporale 141 secundum nos, nihil inanimum 
in Dei
rebus est: quod Deus est, Deus totum est. Nihil in eo, nisi virtus, nisi 
vita, nisi lux, nisi beatitudo, nisi spiritus est. Materies hebetes natura 
illa non recipit, neque ex diversis constat ut maneat: Deus, ut est Deus, 
quod est permanet: et permanens Deus Deum
genuit. Non continentur, ut lampas et lampas, aut lychnus et lychnus, exteriore 
natura. Unigeniti ex Deo Dei nativitas non series est, sed progenies, non 
tractus est, sed ex lumine lumen. Luminis naturae unitas est, non ex connexione 
porrectio.
          13.
          Dei ex Deo nativitas impugnata, asseritur. --Jam vero in eo quanta 
haereticae astutiae et quam callida professio fuit: « Nec qui fuit ante, 
postmodum natum vel supercreatum in filium. » Deus, qui ex Deo natus est, 
non utique natus ex nihilo est, neque de non exstantibus natus est; sed 
nativitatis suae viventem habuit naturam. Nec idem Deus, qui erat; sed 
Deus ex Deo, qui erat, natus est: et nativitas habuit originis suae in 
ipsa sua nativitate naturam. Si ex nostro loquimur, insolentes sumus: sin
vero ad loquendum edoctos nos per Deum docebimus, nativitas Dei secundum 
doctrinam Dei est confitenda. Hanc igitur in Patre et Filio naturae unitatem, 
et hoc viventis nativitatis inenarrabile sacramentum excludere haereticus 
furor tentans ait, « Non eum, qui fuit ante, postmodum natum vel supercreatum 
in filium. » Quis enim tam vesanus erit, ut defecisse a se Patrem putet; 
ut idem, qui fuerat, postea nasceretur vel supercrearetur in filium; et 
esset abolitio Dei, ut succederet de abolitione nativitas, cum nativitas 
manentem testetur auctorem? Vel quis tam demens est, ut substitisse filium 
nisi ex nativitate fateatur? Quis porro tam vecors, qui non exstitisse 
Deum ex eo quod Deus nascitur audeat praedicare? Non enim qui manebat Deus, 
sed ex
manente Deo Deus natus est, tenens in se naturam gignentis in nativitate 
naturae. Nativitas autem Dei, quae ex Deo in Deum exstitit, non quae non 
142 erant tenet, sed quae Dei manebant et manent, obtinuit veritate nascendi. 
Non ergo qui erat natus est; sed ex his atque in his, quae Dei erant, Deus 
natus exstitit. Omnis igitur hic superior haereticae fraudulentiae sermo 
hanc viam impiissimae doctrinae suae praeparavit: ut Unigenitum Deum negatura, 
tamquam ratione veritatis ante praemissa, ex nihilo potiusquam
ex Deo natum praedicaret, nativitatem ejus ad creationis referens de non 
exstantibus voluntatem.
          14.
          Qua arte Filium ex nihilo innuant. --Denique post multa ad id 
tamquam ex praeparato sibi aditu prorupit dicens: Filius autem sine tempore 
editus et ante saecula creatus et fundatus, non fuit antequam nasceretur. 
Temperavit se, quantum putat, haereticus sermo et ad impietatis confirmationem, 
et ad calumniae, si quaestio intenderetur, excusationem, dicens: non erat 
antequam nasceretur: ut in eo quod non fuit antequam nascitur, naturam 
ei subsistentis originis denegaret, et coepisset esse de nihilo, cui ante 
nativitatem suam existens non daretur auctoritas: tum porro si irreligiose 
hoc dictum existimaretur, adesset ei prompta defensio, quia nasci
qui erat non potuit; neque qui antea esset, nascendi causam per quam esset 
habuisset; cum nativitas ad id proficiat, ut subsistat esse qui nascitur. 
O stulte atque impie, quis nativitatem exspectet in eo, qui sine nativitate 
subsistat? Aut quomodo qui est nasci existimandus est, cum nativitas natura 
nascendi sit? Sed subdole ad negandam ex Deo patre unigeniti Dei nativitatem 
contendens, per id quod non fuit ante quam nasceretur evadere voluisti; 
quod Deus, ex quo Dei filius natus est, erat; maneretque Dei natura, ex 
qua filius Deus nativitate subsistit. Si igitur ex Deo natus est, manentis 
naturae confitenda nativitas est; non ut Deus qui erat nasceretur, sed 
ut ex Deo qui erat Dei nativitas intelligeretur.
          15.
          Haeresis audax, sed imprudens. In quibus aegre, in quibus facilius 
curetur. --Sed irreligiosos aestus suos calor haereticus non continet; 
et per id quod ait, non erat antequam nasceretur, id laborans, ut 143 de 
non exstantibus nasceretur, id est, non a Deo patre in Deum filium vera 
et perfecta nativitate natus esset, in ipsa totius expositionis conclusione 
ad ultimum et profanissimum irreligiosi furoris sui prorupit ardorem, dicens: 
« Si enim quod ex ipso, et quod ex utero, et quod ex Patre exivi et veni, 
velut partem ejus unius substantiae, et quasi prolationem extendens
intelligitur; compositus erit Pater, et divisibilis, et convertibilis, 
et corpus secundum illos, et, quantum in ipsis est, consequentia corporis 
sustinens sine corpore Deus. » Gravis et multae difficultatis labor esset 
veritatem religionis adversum falsitatis impietatem tueri, si quantum audet 
impietas, in tantum consuleret prudenter. Sed bene, quod irreligiositatis 
voluntas ex inopia prudentiae est. Et idcirco cum facilis sit adversum 
stultitiam responsio, emendatio tamen difficilis stultorum est: per quam 
primum et ratio intelligentiae non quaeritur, et deinceps ab intelligente 
intimata non capitur. Sed si quos timor Dei et intelligentiae ignoratio, 
non impietatis voluntas per stultitiae sensum detinuerit in errore, spero 
ut ad emendationem proclives sint; cum impietatis
stultitiam absolute veritatis sit demonstratio proditura.
          16.
          Filius ut ex ipso Deo neque ipse qui Pater, neque aliud, neque 
ex nihilo. --Dixistis, o stulti, qui et hodie idem dicitis, nescientes 
in Deum sapere, si enim quod ex ipso, et quod ex utero, et quod ex Pater 
exivi et veni. Quaero a te, hoc totum dictum a Deo, anne non dictum sit? 
Dictum utique est: et necesse est, cum a Deo de se dictum sit, non aliter 
intelligendum esse quam dictum est. De dictis suo loco, demonstratis singulorum 
quorumque virtutibus, tractabimus. Interim tamen uniuscujusque intelligentiam 
consulo, quid existimet in eo, cum dictum sit ex ipso: utrumne ex altero 
intelligendum sit, an ne ex nullo, an vero ipse ille credendus sit? Ex 
altero non est: quia ex ipso
est, id est (ita ut non), ne aliunde, praeter quam ex Deo Deus sit. Ex 
nihilo non est: quia ex ipso est; demonstratur enim natura unde nativitas 
est. Ipse non est: quia ubi ex ipso est, nativitas filii refertur ex patre. 
Deinde cum significatur ex utero, interrogo an credi possit esse natus 
ex nihilo, cum nativitatis veritas per corporalium efficientiarum nomina 
reveletur? Non enim membris corporalibus consistens Deus, cum generationem 
144 Filii commemoraret, ait: Ex utero ante luciferum genui te[287]; sed 
inenarrabilem illam unigeniti ex se filii nativitatem ex divinitatis suae 
veritate confirmans, ad intelligentiae, fidem locutus est; ut de divinis 
suis rebus, secundum humanam naturam, humanae naturae sensum ad fidei scientiam 
erudiret: ut cum ait ex utero, non ex nihilo
______________________________________________________________________
creatio substitisse, sed ex se Unigeniti sui naturalis
nativitas doceretur. Postremo quod dixit: Ex Patre exivi, et veni[288], 
utrum ambiguitatem reliquerit, quin intelligeretur non aliunde quam ex 
Patre esse quod Deus est? Ex Patre enim exiens, neque aliam nativitatis 
habuit naturam, neque nullam: sed eum sibi testatur auctorem, ex quo se 
profitetur exisse. De his autem demonstrandis atque intelligendis posterior 
mihi sermo est.
          17.
          Deo de se non credere nefas. --Interim tamen hoc videamus, qua 
hominis fiducia intelligenda de Deo inhibentur, quae quod a Deo de se dicta 
sint non negantur. O gravissimum humanae stultitiae atque insolentiae dedecus, 
professionis suae de se Deum non modo arguere non credendo, sed emendando 
damnare; et illud ineffabile in eo naturae suae virtutisque
______________________________________________________________________
secretum, humanis contaminare et impugnare doctrinis, et haec audere loqui: 
Si, inquit, ex Deo est Filius, demutabilis et corporeus Deus est, qui ex 
se protulerit vel extenderit, quod sibi esset in filium! Quid sollicitus 
es, ne demutabilis Deus sit? Nos nativitatem confitemur, nos unigenitum 
praedicamus ex Deo docti: tu, ne nativitas maneat, ne unigenitus Deus in 
Ecclesiae fide sit, naturam indemutabilis Dei quae nec extendi nec protendi 
possit opponis. Afferrem tibi, infelix error, etiam ex rebus mundi quarumdam 
naturarum quae gignuntur exemplum, ne nativitatem protensionem existimares, 
ne nascentium naturas detrimenta crederes esse gignentium, ut etiam multa 
sine corporali admixtione ex viventibus in viventes animas gignerentur: 
nisi nefas
esset, Deo de se non credidisse; et ultimi furoris vesania judicaretur, 
adimere auctoritatem ad fidem, cui venerationem profitearis ad vitam. Si 
enim non nisi per eum vita est, quomodo non per eum fides vitae est? Fides 
autem vitae quomodo in eo est, qui sibi de se testis infidelis habeatur? 
145
          18.
          Filii nuncupationes qui ab haereticis intellectae. --Usurpas 
enim, impiissime haeretice, nativitatem Filii ad creationis voluntatem; 
ut non ex Deo natus sit, sed volente eo qui creavit, ex creatione substiterit. 
Et tecum idcirco non Deus est, quia manente Deo uno, non teneat Filius 
originis suae in nativitate naturam; sed in substantiam alteram conditio, 
ipse tamquam unigenitus conditionibus et facturis caeteris praestantior 
sit: substitutus tamen, ut
creationis indultae sibi habeat substitutionem, non
Dei attulerit ex generatione naturam; et natum dicas, quod substitit ex 
nihilo: filium autem idcirco nuncupes, non quia ex Deo natus est, sed quia 
per Deum creatus est; quia et homines religiosos appellatione hujus nominis 
dignos a Deo habitos memineris: tum porro ei non alia conditione Dei nomen 
indulgeas, quam ea qua dictum sit: Ego dixi, dii estis: et filii Altissimi 
omnes[289], ut utatur dignatione in vocabulo nuncupantis, non naturae in 
nomine veritate; sitque tecum ex adoptione filius, deus ex nuncupatione, 
unigenitus ex privilegio, primogenitus ex ordine, totus creatio, ex nullo 
Deus; quia generatio ejus non naturalis ex Deo nativitas sit, sed substantia 
creaturae.
          19.
          Quid Scripturis de Deo edoctus sit Hilarius. --
______________________________________________________________________
Ac primum orata a te impatientissimi doloris mei venia, loqui me apud te, 
omnipotens Deus, patere, et me terram ac cinerem, charitatis tamen tuae 
religione devinctum, liberum in haec verba permitte. Ego infelix nihil 
antea fui, et vitae sensu expers, sine mei intelligentia, eo quod sum carebam. 
Sed misericordia tua ad vivendum mihi causa est: et non ambigo, quin tu 
bonus bonum mihi statueris esse quod natus sum. Neque enim, qui mei non 
eges, ad mali me originem inchoasses. Sed cum me in vitam animatum, rationis 
quoque intelligentem praestitisses; ad cognitionem me tui sacris, ut arbitror, 
per servos tuos Moysen et prophetas voluminibus erudisti, ex 146 quibus 
te non in solitudine tua venerandum prodidisti. Cognovi tecum illic Deum, 
non
alterum in natura, sed in sacramento substantiae tuae unum. Cognovi te 
in Deo Deum, non ex permixtione confusum, sed ex virtute naturae, dum quod 
tu Deus es, in eo qui ex te est, inesses: non ut idem tu esses, et inesses; 
sed inesse te in eo, qui ex te esset, perfectae nativitatis veritas edoceret. 
Hoc mihi
rursum evangelicae atque apostolicae voces loquuntur, et ex ipso sacro 
Unigeniti tui ore condita in libros[290]verba testantur, Filium tuum ex 
te ingenito Deo unigenitum Deum, hominem ex Virgine ad mysterium salutis 
meae natum: in quo te generationis ex te veritas contineret, et quem in 
te manentis ex te nativitatis natura retineret.
          20.
          Eorum quibus credidit commendatio. --In quod me, oro, profundum 
desperati reditus mersisti? Haec enim ego ita didici, ita credidi, et ita 
confirmatae mentis fide teneo, ne aut possim credere aliter, aut velim. 
Quid me miserum de te fefellisti, et infelicem carnem atque animam alienae 
a te cognitionis doctrina perdidisti? Decepit me post rubri maris divisionem 
gloria descendentis de monte Moysi, et omnia
______________________________________________________________________
tecum arcanorum coelestium secreta cernentis (Exodi XXXIV, 29). Huic ego 
de te verbis tuis credidi. Perdidit me repertus secundum cor tuum David[291], 
et dignus Salomon divinae sapientiae munere[292], et viso Domino Sabaoth 
Esaias praedicans[293], et ante conformationem santificatus in utero Jeremias 
eradicandarum et plantandarum gentium prophetes[294], et mysterii resurrectionis 
Ezechiel testis[295], et vir desideriorum Daniel temporum conscius[296], 
et prophetarum consecratus chorus, et omne praedicationis evangelicae sacramentum, 
electus ex publicano Matthaeus in Apostolum, et ex familiaritate Domini 
revelatione coelestium mysteriorum dignus Joannes[297], et post sacramenti 
confessionem
______________________________________________________________________
beatus Simon 147 aedificationi Ecclesiae subjacens et claves regni coelestis 
accipiens, et reliqui omnes sancto Spiritu praedicantes, et ex persecutore 
apostolus vas electionis tuae Paulus[298], in profundo maris vivens[299], 
in coelo tertio homo[300], in paradiso ante
______________________________________________________________________
martyrium, in martyrio perfectae fidei consummata libatio[301].
          21.
          Quam firma illius de Filii cum Patre aequalitate fides; et unde 
firma. --Ab his ego quae teneo edoctus sum, his immedicabiliter imbutus 
sum. Et ignosce, omnipotens Deus, quia in his nec emendari possum, et commori 
possum. Tarde mihi hos impiissimos, quantum ego arbitror, doctores aetas 
hujus nunc saeculi protulit. Sero hos habuit fides mea, quam tu erudisti, 
magistros. Inauditis ego his nominibus in te ita credidi, per te ita renatus 
sum; et exinde tuus ita sum. Omnipotentem te scio, nec consciae tibi tantum 
atque ipsi Unigenito tuo nativitatis inenarrandae exspecto rationem. Impossibile 
enim tibi nihil est, et genitum a te filium omnipotentiae tuae
______________________________________________________________________
virtute non ambigo. Ambigens enim, jam omnipotentem te negabo. Bonum te 
etiam ex nativitate mea didici: atque ob id non invidum te bonorum tuorum 
in Unigeniti tui nativitate esse confido. Credo enim, quod quae tua sunt, 
ejus sint; et quae ejus sunt, tua sint. Sapientem te mihi etiam ipsa mundi 
creatio prodidit: Sapientiam te tuam, non dissimilem, ex te genuisse mihi 
conscius sum. Vere et unus mihi Deus es: sed non aliud in eo, qui ex te 
Deo est, credam inesse, quam tuum est. Et in eo me judica, si mihi crimen 
est, nimium me per Filium tuum et legi, et prophetis, et apostolis credidisse.
          22.
          Christus si verus Dei filius, est quoque verus Deus. Vere Dei 
filium eum esse multis modis notum est. --Sed cesset sermo temerarius, 
et ex his, in quae
demonstrandae stultitiae haereticae necessitate proruperat, in reddendae 
potius rationis ministerium decedat: ut si qui adhuc salvi esse possunt, 
ad fidem teneant evangelicae doctrinae atque apostolicae iter, ac verum 
Dei filium non ex adoptione, sed ex natura intelligant. Hunc enim responsionis 
nostrae esse ordinem convenit: ut primum Dei filium esse doceamus: ut natura 
in eo divinitatis, per quod filius est, absoluta sit. Id enim maxime haeresis, 
de
qua nunc agitur, elaborat, ne Dominus noster 148 Jesus Christus vere Dei 
filius Deus verus sit. Vere Dei filium unigenitum Deum Dominum nostrum 
Jesum Christum esse ac doceri, multis modis cognitum est, dum de eo testatur 
Pater, dum de se ipse profitetur, dum apostoli praedicant, dum religiosi 
credunt, dum daemones confitentur, dum Judaei negant, dum gentes in passione 
cognoscunt. Neque enim ex communione nuncupationis est, quod de proprietatis 
fide dicitur. Et cum omnia, quae Christus Dominus aut egit aut docuit, 
ultra omnia eorum sint qui filii nuncupantur; et in iis omnibus, quae praecipua 
sint Christi, hoc vel potissimum doceatur esse, quod Dei filius est: non 
est in eo filii ex generali familiaritate cognomen.
          23.
          Non adoptivum, sed proprium esse Pater testatur. --Non contamino 
veritatis fidem, ut hoc verbis meis adstruam. Loquatur, ut saepe solitus 
est, de Unigenito suo Pater, ne sub consummandi baptismi sacramento Jesus 
Christus ignorabilis possit esse per corpus: Hic est filius meus dilectus, 
in quo complacui[302]. Rogo in quo veritas deperit, et in quo infirma fides 
professionis est? Non annuntiatus per angelum de sancto Spiritu partus 
ex virgine, non index Magis stella, nec adorati in cunis honor, nec baptizandi 
sub Baptistae professione virtus satis esse ad demonstrationem majestatis 
existimantur: Pater de coelo loquitur, et ita loquitur: Hic est filius 
meus. Quid sibi vult non cognominum, sed pronominum fides? Cognomina enim 
nominibus adduntur,
______________________________________________________________________
pronomina vero obtinent in se nominum virtutem. Proprietatis autem significatio 
est, ubi et hic est dictum esse auditur, et meus est. Et intellige quae 
sit veritas et ratio dictorum. Legeras: Filios genui, et exaltavi[303]: 
sed non legeras, filios meos: genuerat enim eos sibi per divisionem gentium, 
et plebem haereditatis in filios. Ne igitur per communionem adoptivae haereditatis 
cognomentum filii unigenito Deo adderetur, naturae veritas per significationem
______________________________________________________________________
proprietatis ostensa est. Assignetur sane hoc communionis in Christo nomen, 
ut filius sit, si de quoquam dictum reperietur: Hic est filius meus. Sin 
vero proprium ac singulare ei est: Hic est filius meus; quid calumniam 
149 Deo patri professae de filio proprietatis afferimus? Anne tibi in eo, 
quod dicitur hic est, non hoc significari videtur: Alios quidem cognominatos 
ab eo in filios, sed hic filius meus est; donavi adoptionis plurimis nomen, 
sed iste mihi filius est: ne quaeras alium, ne non hunc esse credas; hunc 
ego tamquam digito indice ac verbi significatione contingo, qua dico et 
meus est, et hic est, et filius est? Quid post haec intelligentiae poterit 
esse, ne non esse credatur? Et haec quidem paternae vocis significatio 
ea fuit, ne qui ad implendam omnem justitiam
baptizandus esset, quid esset ignoraretur: sed ut qui ad sacramentum salutis 
nostrae homo cernebatur, Dei voce Dei filius nosceretur.
          24.
          Idem denuo declarat. Filii dictis auctoritatem praestat. --Et 
quia in fidei hujus confessione credentium vita esset (non enim alia aeternitatis 
vita est, nisi Jesum Christum unigenitum Deum sciamus esse Dei filium); 
vox e coelis rursum ab Apostolis iteratae hujus significationis auditur; 
ut id firmius crederetur ad vitam, quod non credidisse mors esset. Namque 
cum Dominus in monte majestatis suae habitu constitisset, Moyse atque Elia 
assistentibus, et ad visionis ac vocis fidem tribus columnis ecclesiarum 
testibus assumptis, haec vox paterna de coelo est: Hic est filius meus 
dilectus, in quo complacui, hunc audite[304]. Non ad confirmationem
______________________________________________________________________
honoris claritas conspecta satis fuerat; voce designatur: Hic filius meus 
est. Apostoli gloriam Dei non ferunt, et mortales oculi hebetantur ad visum, 
et consternata ad metum Petri et Jacobi et Joannis
fides concidit: adest tamen auctoritatis paternae professio, et filius 
hic per proprietatem significantis ostenditur. Neque solum veritas filii 
per hoc, quod et hic et meus est, intimatur; sed additur, Hunc audite. 
Testimonium quidem Patris e coelo est: sed testimonium 150 Filii confirmatur 
in terra, nam audiendus ostenditur. Et quamquam ambiguitas per professionem 
paternam non relinquatur, tamen et Filii de se professio credenda decernitur, 
et eo usque veritas in eo filii docetur, ut paternae vocis confirmatio 
audiendi a nobis postulet obsequelam. Igitur quia paternae voluntatis haec 
vox est, ut Filius audiatur; audiamus Filium de se quid sit ipse profitentem.
          25.
          Christus et Deum sibi patrem et se Filium ejus
merito nuncupat. --Neminem autem tam alienum a communi sensu existimo esse, 
ut cum in omnibus Evangeliorum libris ex professione Filii assumptionem 
corporeae humilitatis intelligat, cum ait: Pater, clarifica me[305]; et 
rursum frequentissime: Videbitis Filium hominis[306]; et illud: Pater major 
me est[307]; sed et hoc: Nunc anima mea turbata est valde[308]; vel etiam 
hoc: Deus, Deus meus, quare me dereliquisti[309]? et multa alia istius 
modi, de quibus suo ordine erit sermo: tamen in hac tam assidua humilitatis 
contestatione insolentiae eum arguat, quod sibi patrem Deum dicat, cum 
ait: Omnis plantatio, quam non plantavit pater meus, eradicabitur[310]; 
vel illud: Domum patris mei domum fecistis negotiationis[311];
______________________________________________________________________
et ubicumque semper patrem sibi Deum nominat, temerariae praesumptionis 
potius sit, quam confidentis naturae, quae conscia nativitatis suae teneat 
veritatis nomen in patre. Humilitatis igitur professio
frequens non habet hoc insolentiae vitium, ut sibi aliena vendicet, et 
non sua defendat, et proprie Deo coaequanda praesumat. Nec pari temeritate, 
qua patrem nuncupat, se quoque filium profiteatur dicens: Nec enim misit 
Deus filium suum in hunc mundum, ut judicet mundum, sed ut salvus fiat 
mundus per eum[312]; vel iterum: Tu credis in filium Dei[313]? Quid nunc 
agimus, concedentes tantum Jesu Christo nomen adoptionis? per quod et in 
patre sibi 151 Deo nuncupando temerariae eum arguimus praesumptionis. Paterna 
de coelo vox est: Hunc audite[314]. Audio: Pater, gratias ago tibi[315]: 
audio, Dicitis quia blasphemavi, quoniam dixi, Filius Dei sum[316]: si 
non credo nominibus, si naturam vocabulis
______________________________________________________________________
non intelligo, qui credendum et intelligendum sit quaero. Non mihi relinquitur 
alia suspicio. Auctoritas paterna de coelo est: Hic est filius meus. Professio 
filii de se est : Domum patris mei, et Pater meus. Professio nominis salus 
est, cum interrogatio fidem postulat, dicens: Tu credis in filium Dei[317]? 
Proprietatis nomina sequuntur, ubi meus est. Tibi quaero, haeretice, unde 
alia praesumptio sit. Adimis Patri fidem, filio professionem, nominibus 
naturam: vim verbis Dei affers, ne sint quod enuntiant. Impietatis tuae 
sola impudentia est, ut mentitum de se Deum arguas.
          26.
          Proprietates filii ad nomen adjectae. Opera testantur filium 
eum esse. --Quamquam igitur sola simplex confessio naturae nomina ostendat, 
ut de quo
______________________________________________________________________
dictum est: Hic est filius meus, et ad quem dictum est, Pater meus, hoc 
sint quod nuncupantur: tamen ne aut adoptionis in Filio nomen sit, aut 
honoris in Patre: videamus quae proprietates per Filium ad filii nomen 
adjectae sint. Ait: Omnia mihi tradita sunt a Patre meo, et nemo novit 
Filium nisi Pater, neque Patrem quis novit nisi Filius, et cui voluerit 
Filius revelare[318]. Ad id quod dictum est: Hic est filius meus, et Pater 
meus, utrumne sibi convenit: Nemo novit Filium nisi pater, neque Patrem 
quis novit nisi Filius? Non enim nisi per mutuam testificationem cognosci 
vel per Patrem Filius, vel per Filium Pater potuit. Vox e coelis est: sermo 
etiam Filii
______________________________________________________________________
est. Tam ignorabilis est Filius, quam et Pater. Omnia ei tradita sunt: 
et in omnibus nihil intelligitur exceptum. Si potestas exaequata est, si 
secretum cognitionis aequale est, si natura in nominibus est: quaero quomodo 
quod vocantur non sunt, quorum et vis in potestate, et difficultas in cognitione 
non differt. Non fallit itaque in vocabulis Deus, nec se aut Pater mentitur, 
aut Filius: et accipe quam in his fides nominum sit. 152
          27.
          Opera testantur filium eum esse. Nil aliud asserit Patris testimonium. 
Christus a filiis adoptivis secernitur. --Ait enim: Opera enim quae dedit 
mihi Pater, ut perficiam ea, ipsa opera quae facio, testimonium perhibent 
de me, quoniam Pater misit me: et qui misit me Pater, ipse testificatus 
est de me (Joan., V,
36 et 37). Unigenitus Deus non nominis tantum testimonio, sed etiam virtutis, 
docet se esse filium: opera enim ejus, quae facit, testantur a Patre se 
missum. Quaero, quam rem opera testentur? Missum namque esse. Itaque et 
Filii obedientia et paterna auctoritas docetur in misso, dum alterius opera 
esse non possunt quae facit, nisi ejus qui missus a Patre sit. Sed opera 
non sufficiunt incredibilibus ad testimonium, quod se Pater miserit. Sequitur 
namque: Et qui misit me Pater, ipse testificatus est de me; neque vocem 
ejus audistis, neque figuram ejus vidistis[319]. Quaero quod testimonium 
Patris de eo fuerit. Evolve evangelica volumina, et totum eorum opus recense. 
Da testimonium Patris, praeter quam quod auditum est: Hic est filius meus
______________________________________________________________________
dilectus, in quo complacui[320], et: Tu es filius meus[321]. Hoc Joannes 
licet non ignarus audivit, tamen ad doctrinam nostram paternae vocis testimonium 
mittitur: nec hoc sufficit. Joannes quidem in deserto dignus hac voce est, 
sed et apostoli non fuerunt hujus testimonii auctoritate privandi. Eadem 
de coelo ad eos vox adest: sed accipiunt plus Joanne. Joannes enim jam 
ab utero prophetans non eguit hac voce: Hunc audite. Audiam plane: nec 
quemquam praeter hunc audiam, nisi eum qui audierit ut doceret. Si nullum 
aliud Patris de Filio testimonium exstat in libris, quam quod hic filius 
suus sit: testimonii hujus veritas est, ut opera
______________________________________________________________________
ipsa Patris, quae gerit, veritatem testimonii hujus affirment. Quid infertur 
hodie calumniae, ut adoptio nominis sit, ut mendax Deus sit, ut nomina 
inania sint? Testatus est Pater de Filio, operibus suis Filius testimonio 
se Patris exaequat: cur non videatur esse in eo, id est filii veritas quae 
dicitur et probatur? Non est per Deum patrem filii nomen in Christo ex 
adoptione bonitatis: neque sanctitate meruit hoc nomen, sicut plures post 
confessionem 153 fidei Dei filii sunt. Proprietatis enim in his significatio 
nulla est: nominis namque tantum, ut Deo dignum est, indulta dignatio est. 
Aliud est hic est, et hic meus est, et hunc audite: in hoc veritas est, 
natura est, fides est.
          28.
          Filii a Deo nativitas, et adventus ad nos ostenditur. Qui solus 
novit Patrem quia ab eo est, creatus
non est. --Nec sane quidquam de se minus Filius hac paternae significationis 
proprietate testatur. Ut enim in eo quod ait Pater, Hic est filius meus, 
naturae demonstratio est, et in eo quod subjecit, Hunc audite, sacramenti 
et fidei, ob quam e coelis venit, auditio est, cum eum ad salutarem confessionis 
doctrinam admonemur audire: ita in eo Filius et nativitatis veritatem docuit 
et adventus, dicens: Neque me scitis, neque unde sim nostis: nec enim a 
me veni, sed est verax qui misit me, quem vos nescitis; sed ego novi eum, 
quoniam ab eo sum, et ipse me misit[322]. Patrem nemo novit, et frequens 
hinc professio Filii est[323]. Idcirco autem soli sibi esse cognitum dicit, 
quia ab eo sit. Quaero autem utrum id, quod ab eo est, opus in eo creationis 
an naturam generationis ostendat. Si opus creationis
______________________________________________________________________
est, universa quoque, quae creantur, a Deo sunt. Et quomodo Patrem non 
universa noverunt, cum Filius
eum idcirco, quia ab eo est, non nesciat? Quod si creatus potius, quam 
natus, videbitur in eo quod a Deo est; cum a Deo cuncta sint, quomodo non 
cum caeteris Patrem quae ab eo sunt ignorat? Sin vero idcirco ei, quia 
ab eo sit, cum nosse sit proprium; quomodo non hoc ei, quod ab eo est, 
erit proprium? scilicet ut verus filius ex natura sit Dei; cum idcirco 
Deum solus noverit, quia solus ab eo sit. Habes igitur proprietatem cognitionis 
de proprietate generationis: et quod ab eo est, non creaturae in eo virtutem 
(nam omnia ad eo per virtutem creationis exsistunt), sed nativitatis veritatem 
( supple, habes), per quam solus Patrem novit, 154 cum caetera eum quae 
ab eo sunt ignorent.
          29.
          Illud ab eo sum, referri nequit ad carnem. Neque
est creatus qui nescitur unde sit. --Tamen ne forte id quod ab eo est, 
ad adventus sui tempus haeresis invaderet, continuo subjecit: Quoniam ab 
eo sum, et ipse me misit. Tenuit ordinem evangelici sacramenti, natum se 
professus et missum: ut et quis esset, et unde esset, secundum superiorem 
sententiam nasceretur. Neque enim id ipsum est ab eo sum, et ipse me misit: 
sicuti non idem est neque me scitis, neque unde sim nostis. Numquid non 
omnis homo in carne licet natus, secundum sensum communis opinionis ex 
Deo est? Et quomodo negat, ab his vel se ipsum, vel unde ipse sit sciri: 
nisi id unde est, ad naturae suae referret auctorem? qui idcirco ignorabilis 
esset, quia ipse esse filius Dei ignoraretur. Discute, infelix, stultitia 
quid illud sit: Neque me scitis, neque unde sim nostis. Omnia utique ex 
nihilo, et usque
adeo ex nihilo, ut etiam unigenitum Deum ex nihilo substitisse sisausa 
mentiri. Quid ergo est, quod
impii et Christum nesciunt, et unde sit nesciunt? Nam id, quod unde sit 
ignoratur, naturam ex qua est, dum unde sit nescitur, ostendit. Ignorari 
enim unde sit non potest, quiquid substitit ex nihilo: quia hoc ipsum, 
quod non ignoratur ex nihilo, ignorationem ejus unde sit non habet. Non 
ex se est autem ille qui venit; sed qui misit eum verax est, quem impii 
nesciunt. Jam ergo ille qui misit, ipse est qui misisse ignoratur. Ab eo 
ergo, qui misit, est ille qui missus est: et ab eo est unde esse nescitur; 
et ob hoc qui sit ipse nescitur, dum ignoratur a quo sit. Non novit Christum, 
qui unde Christus sit nescit; nec filium confitetur, qui negat natum; nec 
natum intelligit, qui putavit ex nihilo. Ex nihilo autem usque adeo non 
est, ut impii unde sit nesciant.
          30.
          Deus iis solis est pater qui filium colunt, non ut adoptivum. 
Exire ex Deo quid sit. Filii diligendi causa, ratio nascendi. --Nesciunt 
plane, nesciunt, qui naturam nomini adimunt, qui nescientes non 155 amant 
scire. Et audiant Filium scientiae hujus ignorationem impiis ex exprobrantem, 
tum cum sibi patrem Deum Judaei dicerent; ait enim: Si Deus pater vester 
esset, diligeretis utique me; ego enim a Deo exivi, et veni: nec a me veni, 
sed ille me misit[324]. Religiosi nominis assumptionem Dei filius in his 
qui se Dei filium confitentes patrem sibi Deum dicerent, non improbavit; 
sed temerariam Judaeorum usurpationem, patrem sibi Deum praesumentium, 
per id quod se non diligerent, objurgat: Si Deus pater vester esset, diligeretis 
utique me; ego enim a Deo
______________________________________________________________________
exivi. Omnibus, quibus per fidem Deus pater est, per eam fidem pater est, 
qua Jesum Christum Dei filium confitemur. Confiteri autem filium secundum 
generale sanctorum nomen, quid habet fidei, ut dicamus, Unus ex filiis 
est? Sed numquid et caeteri in hac creaturae suae infirmitate non filii 
sunt? In quo ergo filium Dei Jesum Christum fides confessa praecellit, 
cum ei secundum filios, filii non natura, sed nomen sit? Christum perfidia 
ista non diligit, nec haec impia professio pie sibi assumit Deum patrem: 
quia si sibi pater Deus esset, Christum ob id diligerent, quia exisset 
ex Deo. Exisse ex Deo quid sit requiro. Non utique dici potest, id ipsum 
esse a Deo exisse , quod et venisse; nam utrumque significat: Quoniam
a Deo exivi, et veni. Et ostendens quid esset a
Deo exivi, et quid esset et veni: continuo subjecit, Nec enim a me veni, 
sed ille me misit. Non se sibi esse originem docuit, cum ait: Nec enim 
a me veni, et ( supple, cum) rursum ex Deo se exisse, et ab eo missum esse 
testatur. Sed cum ab iis, qui sibi Deum patrem dicerent, idcirco se diligendum 
ait, quia ex Deo exisset; causam dilectionis ex causa docuit esse nascendi. 
Exisse enim ad incorporalis nativitatis retulit nomen: quia religio profitendi 
sibi patrem Deum, ex dilectione Christi qui ex eo genitus est sit merenda. 
Nam cum ait: Qui me odit, et patrem meum odit[325]: meum cum ait, communionem 
nominis ( supple, cum aliis) per significationem proprietatis exclusit. 
Caeterum profitentem sibi patrem Deum, et se non diligentem, in paterni 
nominis
______________________________________________________________________
usurpatione condemnat: 156 quia qui se odit, oderit et Patrem; nec in Deum 
patrem sit religiosus, qui non diligat Filium; cum diligendi Filii non 
alia causa sit, quam quod ex Deo sit. Ex Deo igitur Filius est, non adventu, 
sed nativitate: et dilectio in Patrem hic erit omnis, si Filius ex eo esse 
credatur.
          31.
          Perfectae de Filio fidei meritum. Qui et nativitatem ex Patre 
et adventum ad nos distinguat. --Testatur hoc Dominus dicens: Non dicam 
vobis, quoniam ego rogabo Patrem pro vobis: ipse enim Pater amat vos, quoniam 
vos me amatis, et creditis quoniam ego a Deo exivi, et a Patre veni in 
hunc mundum[326]. Caret apud Patrem intercessionis necessitate perfecta 
de Filio fides, quae quod a Deo exierit credat
______________________________________________________________________
atque amet: et per se ipsa jam et audiri meretur et amari, natum ex Deo 
Filium missumque confessa. Nativitas itaque ejus et adventus ostenditur 
cum absolutissima significandae proprietatis veritate. A Deo, ait, exivi; 
ne in eo alia quam nativitatis natura esse existimaretur; cum exire a Deo, 
id est, ex nativitate subsistere, quid aliud quam Deus posset? Et a Patre, 
inquit, veni in hunc mundum. Ut exitio illa a Deo nativitas significata 
esse intelligeretur ex Patre, a Patre se in hunc mundum professus est venisse. 
Alterum itaque in dispensatione, alterum in natura est. Nec patitur exitionem 
adventum existimari, cum post exitionem a Deo, adventum commemoret a Patre. 
A Patre enim venisse, et ex Deo exisse, non est
significationis ejusdem: et quantum interest nasci,
et adesse, tantum a se uterque sermo discernitur. Cum aliud sit a Deo in 
substantiam nativitatis exisse, aliud est a Patre in hunc mundum ad consummanda 
salutis nostrae sacramenta venisse.
          32.
          Christus ab apostolis filius ex natura non ex adoptione creditus. 
--Et quidem secundum propositae a nobis responsionis ordinem opportunissimus 
hic nobis locus est, ut tertio nunc doceamus filium Dei Dominum nostrum 
Jesum Christum ab apostolis creditum non ex nuncupatione, sed ex natura; 
neque ex adoptione, sed ex nativitate. Quamquam enim plures et maximae 
adhuc unigeniti de se Dei exstent professiones, quibus generationis suae 
veritatem sine levi saltem ementiendae licet calumniae occasione testetur: 
tamen 157 quia neque legentium
onerandus est sensus coacervatis ad copiam dictis, et cum jam nonnulla 
de proprietate nativitatis ostensa sint, caetera omnia aliis erunt quaestionibus 
reservanda. Nunc vero quia hic sermonis nostri ordo institutus est, ut 
post Patris contestationem, post Filii professionem, fide quoque Apostolorum 
de vero et secundum nativitatem confitendo Dei filio doceremur; videndum 
est, an in eo quod ait Dominus, Ex Deo exivi, aliud in eo aliquid potius 
quam naturam intellexerint nativitatis.
          33.
          Quid sit quod primum credant eum a Deo exisse. --Post multas 
namque proverbiorum obscuritates, quibus in parabolis locutus esset, quem 
jam antea Christum sciebant annuntiatum a Moyse et prophetis, confessum 
quoque a Nathanael et Dei filium et regem
Israel[327], objurgato etiam Philippo, cum de Patre quaereret, cur per 
operum virtutem Patrem in se esse et se in Patre inesse nesciret, cumque 
se a Patre missum frequentibus dictis ante docuisset[328]: tamen cum profitentem 
eum audissent se a Deo exisse, haec eorum responsio fuit (connexus enim 
hic sibi sermo est): Dicunt ei discipuli ejus, Nunc palam loqueris, et 
proverbium nullum dicis. Nunc ergo scimus quia nosti omnia, et non habes 
necesse ut aliquis te interroget: in
______________________________________________________________________
     328: (Joan. XIV, 9-12)
hoc credimus quia a Deo existi[329]. Quae, rogo, haec verbi hujus admiratio 
est, quod se exisse a Deo professus sit? Tanta et tam Deo propria vos, 
o sancti et beati viri, et ob fidei vestrae meritum claves regni coelorum 
sortiti, et ligandi ac solvendi in coelo et in terra jus adepti, gesta 
esse per Dominum nostrum Jesum Christum Dei filium videratis: et ad id, 
quod a Deo exisse se dixit, nunc primum vos veri intelligentiam assequi 
protestamini? Videratis utique nuptiales aquas, et easdem nuptiale vinum, 
et naturae in naturam vel demutationem, vel profectum, vel creationem[330]. 
Quinque etiam panes ad cibum tantae multitudinis fregeratis, et satiatis 
omnibus in plenitudinem duodecim cophinorum fragmenta panum creverant, 
et naturae parvitas
______________________________________________________________________
famem pellens profecerat in 158 ejusdem copiam naturae[331]. Reviruisse 
manus aridas conspexeratis, et in vocem mutorum linguas solutas, et in 
cursum claudorum pedes alacres, et caecorum oculos cernentes, et mortuorum 
vitas revertentes. Foetens Lazarus constiterat ad vocem, et e sepulcro 
vocatus, nullo intervallo vocis et vitae, citus fuerat egressus, et adhuc 
odorem mortis in sensum narium spiritu agente, ipse jam vivus adstiterat[332]. 
Taceo de caeteris magnarum virtutum et divinarum operationibus. Nunc ergo 
primum intelligitis qui sit hic missus e coelis, postquam audistis: De 
Patre exivi? Et hoc vobis primum jam sine proverbio dictum est, et per 
naturae virtutem intelligitis verum esse quod a Deo exivit, cum voluntatum 
vestrarum
______________________________________________________________________
cogitationes tacitus intuetur, cum de nullis tamquam ignarus interrogat, 
cum omnium cognitor est? Per haec enim omnia, quae virtute ac natura Dei 
agit, a Deo exisse credendus est.
          34.
          Prius noverant a Deo missum: sed nativitatis rationem non acceperant. 
--Non hic sancti apostoli a Deo exisse, id est, a Deo missum esse intellexerunt; 
nam omni superiore sermone confitentem missum esse se frequenter audierant: 
sed audientes a Deo exisse, naturam in eo Dei ex operibus cernentes, naturae
veritatem perid quod a Deo exiit recognoscunt, cum dicunt: Nunc ergo scimus, 
quia nosti omnia, et non habes necesse, ut aliquis te interroget: in hoc 
credimus quod a Deo existi[333]. Per id enim credunt, quod a Deo exiit, 
per quod ea quae Dei sunt potest atque agit. Non enim naturam Dei a Patre 
venisse, sed a Deo exisse consummat. Denique hoc, quod nunc primum audiunt, 
confirmatur ad fidem. Nam cum Dominus utrumque dixisset: Ego a Deo exivi, 
et a Patre veni in hunc mundum[334]; nihil admirationis in eo habuerunt, 
quod frequenter audierant, et a Patre veni in hunc mundum. Responsio autem 
eorum, fidem et intelligentiam hujus dicti contestata est, Ego a Deo exivi. 
Nam ad id tantum responsum est, cum dicunt, In hoc credimus quoniam a
______________________________________________________________________
Deo existi; neque addunt, Et a Patre venisti in hunc mundum. 159 Et cum 
alterum in professione, alterum in silentio est; professionis causam dicti 
novitas exegit, profitendi autem contestationem intelligentia veritatis 
elicuit. Sciebant quidem eum omnia ut Deum posse, sed nondum rationem nativitatis 
acceperant: et qui sciebant a Deo missum, exisse tamen a Deo nesciebant. 
Inenarrabilem illam et perfectam Filii nativitatem per virtutem dicti istius 
intelligentes, nunc secum sine proverbiis profitentur locutum.
          35.
          Exitio quam apte Filii nativitatem enuntiet. --Non enim per consuetudinem 
humani partus Deus ex Deo nascitur, neque per elementa originis nostrae 
ut homo ex homine propellitur. Integra illa et perfecta
et incontaminata nativitas est, cujus a Deo exitio potius quam partus est. 
Est enim unus ex uno. Non est portio, non est defectio, non est deminutio, 
non derivatio, non protensio, non passio; sed viventis naturae ex vivente 
nativitas est. Deus ex Deo exiens est, non creatura in Dei nomen electa; 
non ut esset coepit ex nihilo, sed exiit a manente: et exiisse significationem 
habet nativitatis, non habet inchoationis. Non enim idem est substantiam 
coepisse, et Deum exiisse de Deo. Et nativitatis hujus conscientia licet 
non subjecta verbis sit, cum inenarrabilis sit; habet tamen in doctrina 
Filii fidei securitatem, a Deo se manifestantis exisse.
          36.
          Petrus filium Dei confessus rerum credidit. Tunc primum eum agnovit 
Deum. Ubi didicerit. --Non est evangelica et apostolica fides, filium Dei 
nomine potius quam natura credidisse. Si enim adoptionis haec nuncupatio 
est, et non idcirco filius est, quia exierit a Deo; quaero unde beatus 
Simon Bar Jona est confessus, Tu es Christus filius Dei vivi[335]? anne 
cum omnibus potestas sit per sacramentum regenerationis in filios Dei nasci? 
Si secundum hanc nuncupationem filius Dei Christus est: interrogo quid 
illud sit, quod Petro non caro neque sanguis revelavit, sed Pater qui in 
coelis est[336]? Generalis professio quid habet meriti? aut quae revelationis 
est gloria in publica conscientia? Si ex adoptione filius est; unde haec 
in Petro beata confessio est, hoc Filio deferenti quod
______________________________________________________________________
est commune sanctorum? Ultra humanam autem intelligentiam se fides apostolica 
protendit. Audierat utique frequenter, Qui recipit vos, me recipit: et 
qui me recipit, recipit eum qui me misit[337]. Missum 160 ergo jam non 
ignorabat: et quem missum non ignorabat, audierat profitentem, Omnia mihi 
tradita sunt a Patre, et nemo novit Filium nisi Pater, neque Patrem quis 
novit nisi Filius[338]. Quid istud est quod nunc Petro Pater revelat, quod 
beatae confessionis gloriam sumit? Numquid patris nomen et filii nesciebat? 
Atquin frequenter audierat. Sed loquitur quod nondum vox humana protulerat, 
Tu es Christus filius Dei vivi. Nam tametsi in corpore manens Dei se filium 
esset professus; tamen apostolica fides nunc primum naturam in eo divinitatis
______________________________________________________________________
agnovit. Neque enim Petro tantum ex confesso honore laus reddita est, sed 
ex agnitione mysterii: quia non Christum solum, sed Christum Dei filium 
esse confessus est. Nam utique ad confessionem honoris suffecerat dixisse: 
Tu es Christus. Sed inane fuerat, Christum ab eo confessum fuisse, nisi 
Dei filium confiteretur. In eo enim quod ait, Tu es, virtutem et proprietatem 
naturalis veritatis explicuit. Et Pater dicendo, Hic est filius meus[339], 
Petro revelavit ut diceret, Tu es filius Dei: quia in eo quod dicitur, 
Hic est, revelantis indicium est; in eo vero quod respondetur, Tu es, confitentis 
agnitio est. Super hanc igitur confessionis petram Ecclesiae
______________________________________________________________________
aedificatio est[340]. Sed sensus carnis et sanguinis, confessionis hujus 
intelligentiam non revelat. Hoc est divinae revelationis sacramentum, Christum 
Dei filium non solum nuncupare, sed credere. Aut numquid nuncupatio potius 
quam natura Petro revelata est? Si nuncupatio; jam hanc a Domino frequenter 
audierat, esse se Dei filium confitente. In quo ergo revelationis est gloria? 
Naturae scilicet, non nominis; cum frequentata nominis professio jam fuisset.
          37.
          Petri fides commendatur. --Haec fides, Ecclesiae fundamentum 
est: per hanc fidem infirmes[341]adversus eam sunt portae inferorum. Haec 
fides regni coelestis habet claves. Haec fides quae in terris solverit 
aut ligaverit, et ligata in coelis sunt et
______________________________________________________________________
     340: (Vid. lib. II, n. 23, et cap. 16 in Matth. n. 
     7)
soluta[342]. Haec fides paternae revelationis est munus, Christum non creaturam 
ex nihilo mentiri, sed secundum proprietatis naturam Dei filium confiteri. 
O miserae stultitiae furor impius, non intelligens beatae senectutis fideique 
martyrem, et martyrem Petrum, pro quo Pater rogatus est, 161 ne fides ejus 
in tentatione deficeret: qui iterata a se dilectionis in Deum postulatae 
professione, tentari se adhuc tamquam ambiguum et incertum tertia interrogatione 
congemuit[343]; per id quoque a Domino post tertiam tentationis purgationem 
infirmitatum, Pasce oves meas, ter meritus audire: qui in cunctorum apostolorum 
silentio Dei filium revelatione Patris intelligens, ultra humanae infirmitatis 
modum, supereminentem gloriam
______________________________________________________________________
beatae fidei suae confessione promeruit! In quam nunc interpretandae vocis 
suae deducimur necessitatem? Ille confessus est Christum filium Dei: at 
mihi tu hodie, novi apostolatus mendax sacerdotium, ingeris Christum ex 
nihilo creaturam. Quam vim affers dictis gloriosis? Filium Dei confessus, 
ob
hoc beatus est. Haec revelatio Patris est, hoc Ecclesiae fundamentum est, 
haec securitas aeternitatis est. Hinc regni coelorum habet claves, hinc 
terrena ejus judicia, judicia coelestia sunt. Sacramentum occultum[344]a 
saeculis per revelationem didicit, fidem locutus est, naturam enuntiavit, 
Dei filium confessus est. Hoc qui creaturam potius confitens negat, prius 
est ut neget Petri apostolatum, fidem, beatitudinem, sacerdotium, martyrium: 
et post haec se alienum a Christo esse intelligat, quia Petrus eum filium 
confessus haec meruit.
          38.
          Haereticorum sententia Petro ignota. Non alia nisi Petri fides. 
--An ne, o miser, quisquis hodie es, haeretice, beatiorem Petrum futurum 
fuisse existimas, si dixisset: Tu es Christus perfecta Dei creatura, et
______________________________________________________________________
supereminens facturis omnibus factura, et qui ex nihilo esse coepisti, 
et per bonitatem Dei, qui bonus solus est, nomen filii adoptione meruisti, 
et qui non ex Deo natus es? Et quaero a te, quid auditurus fuerit 162 haec 
dicens, qui audita passione respondens, Propitius tibi, Domine, non erit 
istud[345], audierit sibi dici: Vade retro post me, satanas, scandalum 
mihi es[346]? Nec Petro tamen humana ignorantia profecit ad crimen; non 
enim ei Pater adhuc omne passionis mysterium revelaverat: sed fides parva 
sententiam damnationis excepit. Cur igitur non hanc confessionis fidem 
Pater Petro revelavit, creaturam scilicet et adoptionem? Invidit, credo, 
hic Petro Deus, ut in tempora posteriora dissimulans, haec nunc vobis novis 
praedicatoribus
______________________________________________________________________
reservaret. Sit sane fides alia, si aliae claves regni coelorum sunt. Sit 
fides alia, si Ecclesia alia est futura, adversum quam portae inferni non 
praevalebunt. Sit fides alia, si erit alius apostolatus, ligata et soluta 
per se in terra, ligans in coelo atque solvens. Sit fides alia, si Christus 
alius Dei filius, praeter quam
qui est, praedicabitur. Sin vero haec fides sola, confessa Christum Dei 
filium, omnium beatitudinum gloriam meruit in Petro; necesse est ut ea, 
quae eum creaturam potius ex nihilo confitebitur, claves regni coelorum 
non adepta, et extra fidem ac virtutem apostolicam constituta, nec Ecclesia 
sit illa, nec Christi.
          39.
          Joannes Filium unigenitum profitens, adoptivum negavit. --Proferamus 
itaque omnes apostolicae fidei professiones, in quibus Dei filium confitentes, 
non adoptionis in eo nomen, sed naturae proprietatem confitentur; neque 
creationis in eo ignobilitatem, sed nativitatis gloriam protestantur. Loquatur 
Joannes sic usque ad adventum Domini manens, et sub sacramento divinae 
voluntatis relictus et deputatus, dum non neque non mori dicitur et manere. 
Loquatur
ergo sua, ut solet, voce: Deum nemo vidit umquam, 163 nisi unigenitus filius, 
qui est in sinu Patris[347]. Naturae fides non satis explicata videbatur 
ex nomine filii, nisi proprietatis extrinsecus virtus per exceptionis significantiam 
adderetur. Praeter filium enim, et unigenitum cognominans, suspicionem 
penitus adoptionis exsecuit: cum veritatem nominis, unigeniti natura praestaret.
          40.
          Unigenitus filius Joanni non est creatura perfecta. --Nondum 
quaero quid sit, qui est in sinu Patris; habet interrogatio ista suum ordinem: 
quaero quid unigeniti significatio sibi postulet. Et videamus an hoc sit, 
quod tu esse profiteris, id est, creaturam Dei perfectam; ut perfecta pertineat 
ad unigenitum, creatura vero referatur ad filium. Sed Deum unigenitum
______________________________________________________________________
filium Joannes dixit, non creaturam perfectam. Non ignoravit haec blasphemiae 
nomina, dicens: Qui est in sinu Patris; et a Domino suo audiens: Sic enim 
dilexit mundum Deus, ita ut filium suum unigenitum daret: ut omnis qui 
credit in eum non pereat, sed habeat vitam aeternam[348]. Deus mundum diligens, 
hoc dilectionis suae in eum testimonium protulit, ut unigenitum filium 
suum daret. Si dilectionis hinc fides est, creaturam creaturis praestitisse, 
et pro mundo dedisse quod mundi est, et ad ea quae ex nihilo sunt substituta 
redimenda, cum qui ex nihilo substitit praebuisse: non facit magni meriti 
fidem vilis et spernenda jactura. Pretiosa autem sunt quae commendant charitatem, 
et ingentia ingentibus aestimantur. Deus diligens mundum, filium non adoptivum,
______________________________________________________________________
sed suum, sed unigenitum dedit. Hic proprietas est, nativitas est, veritas 
est: non creatio est, non adoptio est, non falsitas est. Hinc dilectionis 
et charitatis fides est, mundi saluti et filium et suum et unigenitum praestitisse. 
164
          41.
          Fides Christi ut Dei filii ad salutem necessaria. --Praetermitto 
omnes de Filio nuncupationes. Non est damnosa dissimulatio, ubi de copia 
est electio. Rei profectus semper ex causa est, et omne opus manifestam 
habet suscepti negotii necessitatem. Scribens utique Evangelia, scribendi 
debuit afferre rationem: et videamus quam ostenderit dicens: Haec autem 
scripta sunt, ut credatis quoniam Jesus est Christus filius Dei[349]. Scribendi 
igitur Evangelii non aliam praetulit causam, quam ut omnes crederent
______________________________________________________________________
Jesum esse Christum filium Dei. Si sufficit ad salutem, Christum credere, 
cur adjecit filium Dei? Si vero Christum credere ea demum fides est, non 
Christum tantummodo, sed Christum filium Dei credidisse; non est nomen 
filii in Christo unigenito Deo ex adoptionis consuetudine, quod proprium 
est ad salutem. Si ergo salus in confessione nominis est; quaero cur in 
nomine veritas non sit. Quod si in nomine veritas est; qua auctoritate 
creatio esse dicetur, cum non creationis confessio salutem sit praestitura, 
sed filii?
          42.
          Filius ex Patre natus. Filium negantes, antichristi. --Haec igitur 
salus vera est, hoc perfectae fidei meritum, Jesum Christum filium Dei 
credidisse. Non est enim dilectio in nobis ad Deum patrem, nisi
per Filii fidem. Et audiamus eum per epistolam loquentem: Omnis, qui diligit 
Patrem, diligit eum qui ex eo natus est[350]. Quid est, rogo, ex eo nasci? 
Numquid idipsum est, quod per eum creari? Aut cur Evangelista mentitur, 
ut ex eo natum dicat, quem per eum creatum potius haereticus doceat? Et 
audiamus omnes quid sic hic doctor. Dictum namque est: Hic est antichristus, 
qui negat Patrem et Filium[351]. Quid agis tu assertor creaturae, et de 
non exstantibus Christi novus conditor? Si 165 professionem tenes, profitentis 
nomen recognosce. An cum creatorem et creaturam Patrem et Filium praedicabis, 
per assimulatas nominum voces excludere posse te credis, ne esse antichristus 
intelligaris? Si in fide tua per naturam pater est, et per naturam filius 
est; maledicus ego sum, opprobrium
______________________________________________________________________
in te alieni nominis referens. Sin vero simulata omnia sunt, et potius 
nuncupata quam propria; fidei tuae ab apostolo disce cognomen, et audi 
quae sit crediti Filii fides. Sequitur enim, Qui negat
Filium, neque Patrem habet: qui confitetur Filium, et Filium et Patrem 
habet[352]. Negans Filium caret Patre: confitens Filium atque habens, habet 
Patrem. Quaero hic quid adoptiva nomina loci habeant. Numquid non naturae 
res ista omnis est? Et quam naturae sit, accipe.
          43.
          Joannes et haeretici simul comparantur. --Ait enim: Quia scimus 
quod filius Dei venit, et concarnatus est propter nos, et passus est, et 
resurgens de mortuis assumpsit nos, et dedit nobis intellectum optimum, 
ut intelligamus verum, et simus in vero filio ejus Jesu Christo: hic est 
verus, et vita aeterna, et resurrectio nostra[353]. O infelix intelligentia, 
et Dei spiritu carens, et in antichristi spiritum ac nomen proficiens, 
et nesciens ad
______________________________________________________________________
sacramentum salutis nostrae Dei filium venisse (per hoc indigna optimae 
hujus intelligentiae sensu), creaturae potius adoptivum nomen quam verum 
filium Dei Jesum Christum esse confessa, quibusnam hoc arcanorum mysteriorum 
secretis edocta es? vel quis hodie novus hujus scientiae tuae auctor est? 
An ne secreto tibi hoc per familiaritatem amoris recumbenti in pectus suum 
Dominus ostendit[354]? Aut solus ad crucem sequens, inter caetera suscipiendae 
tibi in matrem Mariae praecepta, haec quoque in illa specialis in te amoris 
contestatione didicisti[355]? Vel ad sepulcrum prior quoque Petro currens 
adeptus es[356]? Vel intra consessus angelorum 166 et signatorum librorum 
insolubiles nexus, et signorum coelestium multiformes potestates, et novarum 
atque incomprehensibilium
______________________________________________________________________
cantionum hymnos sempiternes, tam pia tibi haec per Agnum ducem revelata 
doctrina est, ne Pater pater sit, ne Filius filius sit, ne natura natura 
sit, ne veritas veritas sit[357]? Haec enim apud
______________________________________________________________________
te omnia demutantur in falsa. Apostolus concessa sibi optima intelligentia 
verum Dei filium dicit: tu affirmas creationem, tu praedicas adoptionem, 
tu negas nativitatem. Et cum hic verus Dei filius nobis sit, et vita aeterna, 
et resurrectio; nec vita aeterna est ei, nec resurrectio, cui ille non 
verus est. Et haec quidem Joannes discipulus a Domino dilectus.
          44.
          Paulus Christum passim praedicat verum Dei filium. --Sed nihil 
ab his dissimile ex persecutore apostolus et vas electionis praedicavit. 
Qui enim sermo ejus non sub filii confessione est? Quae epistola non de 
sacramento veritatis istius coepta est? In quo nomine non proprietatis 
significatio est? Cum enim dicitur: Reconciliati sumus Deo per mortem filii 
sui[358]; et rursum: Deus filium suum misit in
______________________________________________________________________
similitudinem carnis peccati[359]; et rursum: Fidelis Deus, per quem vocati 
estis in communionem filii ejus[360]: Quid hic haereticorum furto loci 
relictum est? Filius suus est, filius ejus est: non adoptio ejus est, non 
creatura ejus est. Nomen naturam loquitur, veritatem proprietas enuntiat, 
fidem confessio testatur: non intelligo quid addi possit ad naturam filii. 
Nam quod filius ejus est, qui esse pater creditur; non incerta et infirma 
ille, qui electionis est vas, locutus est: nec Magister gentium et Apostolus 
Christi ambiguae doctrinae suae errorem reliquit. Scit qui sint adoptionis 
filii, et qui hoc esse ac nuncupari per fidem meriti sunt. Ait namque: 
Quotquot enim spiritu Dei aguntur, hi filii sunt Dei. Non enim accepistis 
spiritum servitutis iterum
______________________________________________________________________
in timorem, sed accepistis spiritum adoptionis, in quo clamamus, Abba pater[361]. 
167 Fidei nostrae per sacramentum regenerationis hoc nomen est: et professio 
nostra nobis praestat adoptionem. Filios enim Dei, opera secundum spiritum 
Dei gesta connuncupant: et clamatur a nobis potius Abba pater, quam ex 
naturae manet proprietate; quia extra naturae proprietatem est vocis officium, 
et dici atque esse non idem est.
          45.
          Filius proprius diserte assertus. Epistola ad Romanos graece 
scripta. --At vero quae de filio Dei Apostoli fides sit, intelligamus. 
Nam cum omni, quem habuit ad Ecclesiae doctrinam, sermone numquam Patrem 
sine Filii confessione loqueretur; tamen ut veritatem
______________________________________________________________________
nominis hujus quanta posset humani sermonis significatione monstraret: 
ait, Quid ad haec? Si Deus pro nobis, quis contra nos? Qui filio proprio 
non pepercit, sed tradidit eum pro nobis[362]. Num quidnam etiam nunc adoptionis 
in eo erit nuncupatio, in quo proprietatis est nomen? Apostolus enim volens 
charitatem erga nos Dei ostendere, ut magnificentia Dei dilectionis ex 
comparationis genere nosceretur, non pepercisse Deum proprio filio suo 
docuit: non utique pro adoptandis adoptato, neque pro creatis creaturae, 
sed pro alienis suo, pro connuncupandis proprio. Quaere virtutem dicti; 
ut magnitudinem charitatis intelligas. Quid sit proprium expende; ne ignores 
veritatem. Nunc enim Apostolus proprium ait filium, cum in multis vel suum, 
vel ejus
______________________________________________________________________
saepe dixisset. Et quamvis multi codices, per translatorum simplicem intelligentiam, 
in hoc loco pro proprio filio, suo filio conscriptum habeant: tamen graecitas, 
qua lingua Apostolus est locutus, proprium nunc magis quam suum nuncupat. 
Et licet communis intelligentiae sensu non satis inter proprium et suum 
differat; verum Apostolus, cum in caeteris aliis dictis suum filium commemorasset, 
quod est graece, τὸν ἑαυτοῦ υἱὸν, tamen in hoc loco secundum quod ait, 
ὅς γε τοῦ ἱδίου υἱοῦ οὐκ ἐφείσατο, qui proprio filio non pepercit, naturae 
viritatem significanter expressit: ut qui superius filios plures per spiritum 
adoptionis demonstrasset, nunc unigenitum Deum filium proprietatis ostenderet.
          46.
          Inexcusabilis est qui Christum filium Dei negat.
Antichristum pro Christo est suscepturus. --Non est humanus hic error, 
neque in negando Dei filio vitium ignorantiae est, ubi ignorari non licet 
quod negatur. Creatura ex nihilo subsistens Dei filius dicitur. Hoc si 
nec Pater locutus est, nec Filius testatus 168 est, nec Apostolus praedicavit, 
tamen audere eloqui, hoc est Christum non ignorare tantummodo, sed odisse. 
Cum enim pater de filio suo dicat, Hic est[363]; et Filius de se dicat, 
Qui tecum loquitur, ipse est[364]; et Petrus confiteatur, Tu es[365]; et 
Joannes testetur, Hic verus est[366]; et Paulus non desistat praedicare 
de proprio: non intelligo aliud quam negandi esse odium, ubi imperitiae 
error non excusatur in crimine.
______________________________________________________________________
Loquitur haec interim, loquitur plane per adventus sui prophetas ac praevios 
ipse ille, qui postea erit in antichristo locuturus: salutarem fidei confessionem 
his tentamentis novis inquietans, ut primum conscientiae nostrae, quia 
ita eredimus, intelligentiam filii naturalis avellat; deinde ipsum illud, 
quod adoptivum erit, reliquum nomen excludat. Nam cum quibus (seu, in quorum 
sententia ) creatura est Christus, necesse est ut cum his antichristus 
ipse sit Christus; quia filii proprietatem creatura non habeat, et Dei 
se ille filium mentiatur: et per hoc a quibus hic Dei filius jam negatur, 
ab his tunc Christus ille credatur.
          47.
          Ad sanitatem merendam fides filii Dei praeexigitur. --Quas, oro, 
spes, inanis furor, expetis? Et qua
salutis tuae fiducia creaturam esse Christum potius quam filium blasphemo 
ore contendis? Oportuerat te ex Evangeliis nosse ac tenere fidei hujus 
sacramentum. Nam cum Dominus possit omnia, tamen in unoquoque eorum, qui 
orabant operationis suae effectum, meritum esse voluit confessionis. Neque 
enim ei virtutem, qui Dei Virtus est, confessio orantis addebat: sed fidei 
erat praemium, hoc mereri. Namque cum Martham rogantem pro Lazaro interrogavit, 
an eos qui in se credidissent mori non crederet in aeternum, ad illa conscientiae 
suae fidem elocuta est dicens, Utique, Domine, ego credidi quia tu es Christus 
filius Dei, qui in hunc mundum venisti[367]; confessio haec aeternitas 
est, et fides ista non moritur. Martha deprecans fratris sui vitam, interrogata 
an ita
______________________________________________________________________
crederet, ita credidit. Quam, rogo, vel a quo vitam exspectat hoc denegans, 
cum sola sit vita sic credere? Magnum est enim fidei hujus sacramentum, 
et perfecta confessionis istius beatitudo est.
          48.
          Ad salutem animae eadem a caeco jam vidente postulatur. --Caeco 
a nativitate Dominus visum indulserat, et naturae damnum naturae Dominus 
169 exemerat. Et quia caecus hic ad gloriam Dei natus fuerat, ut in Christi 
opere Dei opus posset intelligi, non exspectata ab eo fuit fides confessionis: 
sed qui in receptis oculis auctorem tanti sibi muneris nesciebat, meruit 
hoc postea ut fidem disceret. Non enim caecitatis depulsio vitae aeternitatem 
afferebat. Ob quod Dominus jam sanum, et de synagoga ejectum interrogat 
dicens: Tu credis in filium Dei[368]? Ne damnum sibi putaret esse, se carere 
synagoga,
______________________________________________________________________
cui immortalitatem fides haec confessa redhiberet. Et cum ille incertus 
etiamnum respondisset, Quis est, Domine, ut credam in eum[369]? ignorationem 
ejus, quem post oculorum recuperationem tantae fidei intelligentia munerabatur, 
nolens manere, ita ait: Et vidisti eum, et qui tecum loquitur, ipse est[370]. 
Numquid ab hoc sicut a caeteris Dominus, qui orabant sanitates, confessionem 
fidei ad salutem merendam reposcit? Non utique. Nam haec jam ad caecum 
videntem locutus est; sed ob id tantum, ut responderet ille: Credo Domine[371]; 
quia responsionis fides non caecitatis sanitatem esset allatura, sed vitae. 
Et virtutem dicti hujus diligenter retractemus. Interrogat Dominus, Tu 
credis in filium Dei? Si utique sola Christi qualiscumque confessio
______________________________________________________________________
fidei esset consummatio; dictum fuisset, Tu credis in Christum? Sed quia 
haereticis pene omnibus hoc nomen in ore esset futurum, ut Christum confiterentur, 
et filium tamen negarent; id quod Christo proprium est ad fidem poscitur, 
id est, ut credatur in Dei filium. Credidisse autem in Dei filium quid 
proficit, si credatur in creaturam; cum a nobis fides in Christo, non creaturae 
Dei, sed filii postuletur?
          49.
          Filium Dei daemones non nescierunt. --An ne hujus nominis proprietatem 
daemones nescierunt? Dignum enim est haereticos non jam apostolicis doctrinis, 
sed daemonum ore convinci. Clamant enim, et saepe clamant: Quid mihi et 
tibi est, Jesu, fili Dei altissimi[372]? Invitis veritas elicuit confessionem, 
et naturae potestatem testatur dolor obediendi.
______________________________________________________________________
Virtute vincuntur, cum possessa diu corpora deserunt: honorem reddunt, 
dum naturam confitentur. Dei se inter haec filium Christus et opere testatur 
et nomine. Unde tibi inter istas confitentium daemonum voces, o haeretice, 
nomen creaturae et indulgentia adoptionis?
          50.
          Judaei filium Dei Christum scierunt, etsi qui esset Christus 
nescierunt. Ariani in Christum contumeliosiores quam Judaei. --Quid sit 
Christus, ab his saltem qui 170 nesciunt disce; ut impietatem tuam ipsa 
illa ignorantium necessaria professio arguat. Namque cum Judaei Christum 
corporeum nescirent, scirent tamen eum qui Christus esset esse filium Dei; 
cum falsis adversus eum testibus sine ulla veritatis assertione uterentur, 
sacerdos eum ita interrogat: Tu es Christus
filius Benedicti[373]? Sacramentum nescientes, naturam tamen non ignorant. 
Neque interrogant an Christus Dei filius sit, sed an hic sit Christus filius 
Dei. Error in homine est, non in Dei filio. Nam non quod Christus Dei filius 
sit ambigitur: atque ita dum interrogatur an hic sit, tamen quod Christus 
sit Dei filius non negatur. Et qua tandem, rogo, tu istud fide denegas, 
quod ne ipsi quidem negant qui nesciunt? Cum enim perfecta scientia sit, 
Christum Dei filium ante saecula manentem, etiam ex virgine nosse natum; 
ipsi quoque, qui de Maria natum nesciunt, Dei tamen filium esse non nesciunt. 
Et vide in quod te, negando filium Dei, Judaicae impietatis consortium 
miscuisti. Quam enim illi damnationis in eum causam attulerint testantur,
______________________________________________________________________
dicentes: Et secundum legem debet mori, quoniam filium Dei se fecit[374]. 
Anne non hoc etiam impiae tuae vocis opprobrium est, cur se filium dicat, 
quem tu esse asseras creaturam? Ille, Dei confitendo se filium, reus mortis 
ab his judicatur: tu, eum Dei filium negando, quaero quid judices? Professio 
enim ejus ita Judaeis, ut tibi displicet. Interrogo an diversae ab eis 
sententiae maneas, a quibus non diversus sis voluntate? Eadem enim filium 
Dei eum esse impietate tu denegas. Illi tamen eo crimine minore, quod nesciunt. 
Nesciunt enim de Maria Christum, sed Christum Dei filium esse non ambigunt. 
Tu quia Christum non potes nescire de Maria, Christum tamen Dei filium 
esse non praedicas. Illis, in eo quod nesciunt, potest adhuc in tuto salus 
esse si credant:
______________________________________________________________________
tibi jam omnia clausa sunt ad salutem, qui negas quod ignorare jam non 
potes. Non enim ignoras esse filium Dei; usque adeo ut adoptionis nomen 
indulgeas, ut creaturam connuncupatam filium mentiaris. Naturam autem quantum 
in te est auferens, auferres quoque si tibi liceret et nomen. Sed quia 
id non licet, naturam nomini non relinquis: ne quod filius dicitur, verus 
Dei filius sit. 171
          51.
          Christum vere filium Dei confitentur Apostoli. --Habueras in 
confessione eorum, quibus, desaeviente vento et turbato mari, in verbi 
jussu erat restituta tranquillitas, ut et tu verum Dei filium confitereris, 
et eorum voce utereris: Vere filius Dei est[375]. Sed te saeviens spiritus 
in naufragium vitae rapit, et mentis tuae motibus tamquam fluctuoso mari 
incumbens procella dominatur.
          52.
          Confitetur et qui crucifixerat Centurio. --Si tibi haec navigantium 
ex eo incerta fides videbitur, quia existimabitur esse Apostolorum; mihi 
tamen etsi minus praestat admirationis, plus tamen affert auctoritatis. 
Verumtamen etiam gentium in eo fidem sume;
______________________________________________________________________
audi enim inter saevas crucis custodias 172 Romanae cohortis edomitum ad 
fidem militem. Loquitur namque conspectis tantae virtutis operationibus 
centurio: Vere Dei filius erat iste[376]. Hoc, post emissum spiritum, discissum 
templi velum, et mota terra, et scissa saxa, et sepulcra patentia, et mortui 
resurgentes testantur, et homo gentilis perfidiae confitetur; virtutis 
naturam agnoscit in gestis, naturae veritatem profitetur in nomine. Tanta 
ratio veritatis, et tanta vis fidei est, ut vincat voluntatem veri necessitas, 
et Christum Dominum gloriae aeternae vere Dei filium esse, nec qui crucifixerat 
denegaret.
        173-174 LIBER SEPTIMUS.
In exordio exponitur libri hujus praestantia, scribendi
______________________________________________________________________
causae, Arianorum vafrities, qui huc usque delusa sit ac repulsa, adversandi 
eis discrimen, ne videlicet Arium confutans Sabellio, ac rursus Sabellium 
impugnans Photino favere videatur; et in rem Ecclesiae quomodo se invicem 
Arius, Sabellius, ac Photinus vincant aut vincantur. Quibus breviter explicatis, 
eum, qui vere ex natura filius Dei est, vere quoque per naturam, salva 
unius et non singularis Dei fide, Deum esse comprobatur, ut pote cui Dei 
nomen, nativitas ex Deo, divina cum natura, tum potestas, ac denique quia 
se ipse Deum profiteatur. Quamquam fatetur Hilarius, cum argumento ex nativitate 
petito ita connexa esse caetera, ut seorsim tractari nequeant.
Ac primo quidem ponit, naturam rei nomine semper significari, nisi ratione 
adjectorum adventitium et
non proprium esse indicetur: de Filio autem ita a Joanne dici, et Deus 
erat Verbum, et a Thoma, Dominus meus et Deus meus, ut hae appellationes 
etiam ex adjunctis, veram in eo Dei naturam exprimant. Cui vero, non secus 
ac Patri, naturae divinae proprium nomen, unius est cum ipso naturae: ac 
proinde ipse cum Patre non duo Dii, sed unus est. Leviter hic attingit 
Verbi, Sapientiae ac Virtutis cognomina, eaque Filio aptata esse declarat, 
ut in Patre absque ulla ipsius divisione aut demutatione subsistere ostendatur.
Subjicit deinde non minus per se esse notum, nato eam inesse naturam ex 
qua subsistit: nec dubitari posse, quin ex Deo natus sit Christus, quem 
ob hoc maxime interficere volebant Judaei, quia proprium sibi patrem
dicebat Deum, aequalem se faciens Deo. Nativitas autem, sicut et aequalitas, 
nec solum patitur, nec diversum.
Ex eo ipso sermone, quem tunc Christus ad Judaeos habuit, illius ex Deo 
nativitatem simul et paternae naturae unitatem demonstrari pluribus evincit: 
naturae quidem
unitatem, dum operatur quod Pater. dum omnia eademque facit, dum una utriusque 
in mortuis vivificandis potestas, unus honor, una injuria, dum denique 
omne judicium habet; nativitatem vero, dum filium sese vocitare non desinit, 
dum ita agit quod Pater, ut tamen non ab se, ita eadem, ut tamen similiter, 
ita judicium omne habet, ut tamen a Patre sit acceptum. Quod quidem confirmatur 
tum ex Judaeorum intelligentia, qui Christum his dictis se vere Dei filium 
vereque Deum praedicare intellexerunt, tum ex ipsius Christi responsis, 
quibus non se male intellectum retulit, sed inique non creditum, cum dictorum 
fidem opera facerent.
Postremo ex iis, quae Christus a Philippo ut Patrem sibi ostenderet rogatus 
peroravit, ipse se et ex Patre natum, et unius ejusdemque cum eo naturae 
diserte docere
demonstratur.
            1.
          Hic liber superioribus praestat. Scribendi causae. Haereticorum 
subtilitas. --Septimus hic nobis adversum novae haereseos vesanam temeritatem 
liber scribitur: caeteris quidem anterioribus numero posterior, sed ad 
perfectae fidei sacramentum intelligendum aut primus, aut maximus. In quo 
non ignoramus quam difficile atque arduum iter doctrinae evangelicae scandamus. 
A quo quamvis consciae infirmitatis nostrae trepidatione revocemur; tamen 
fidei aestu incitati, et haereticorum furore commoti, et periculo ignorantium 
perturbati, quae loqui non audemus, silere non possumus: utriusque discriminis 
metu subditi, ne destitutae veritatis rea
in nobis sit aut taciturnitas, aut praedicatio. Incredibilibus etenim se 
corrupti ingenii artibus 175 haeretica subtilitas circumegit: primum ut 
fingeret religionem, deinde ut omnium simplicium aurium securitatem verbis 
falleret, tum praeterea ut se prudentiae saeculi coaptaret, postremo ut 
veritatis intelligentiam per speciem editae rationis averteret. Nam prostestata[377]Deum 
unum, mentita pietatem est; professa rursus Dei filium, audientes fefellit 
in nomine; dicens etiam non fuisse ante quam nascitur, mundi sapientiae 
satisfecit; indemutabilem quoque et incorporeum Deum confitens, nativitatem 
Dei ex Deo per demonstrationem subdolae rationis exclusit: nostris adversum 
nos usa doctrinis, et Ecclesiae fide contra Ecclesiae
______________________________________________________________________
fidem pugnans, gravissimo adversum nos vel responsionis vel silentii periculo 
comparato, dum per ea quae non negantur, ea praedicat quae negantur.
          2.
          Quid epistola sua tentarint ingerere. Qui eis occurrerit
Hilarius. Liber superior verum filium, hic ostendit Deum verum. --Et quidem 
caeteris superioribus libris admonitos a nobis legentes meminimus, ut totius 
blasphemiae editionem pertractantes, animadverterent non aliud laborari, 
quam ut Dominus noster Jesus Christus neque Dei filius neque Deus esse 
credatur, dum ei concessis tantum ex quadam adoptione nominibus, et Dei 
natura negatur et filii: cum et indemutabilis atque incorporeus Deus, sicuti 
et est, idcirco affirmatur, ne Filius natus ex Deo sit; et Deus pater ob 
id tantum in confessione Deus unus sit, ne in fide nostra Deus Christus 
sit: quia nec nativitatis intelligentiam natura incorporalis admittat, 
et Dei ex Deo fidem unus tantum nobis Deus in confessione dissolvat. Sed 
superioribus jam libellis fallacem hanc eorum atque inutilem praedicationem 
ex lege ac prophetis
docentes, eam responsionis formam tenuimus, quae in Deo ex Deo praedicato, 
et uno Deo ac vero professo, neque in unius veri Dei unione deficeret, 
neque ad fidem Dei alterius excederet; dum neque solitarius nobis Deus 
in confessione, neque duo sunt. Et inter haec, unum neque negando neque 
confitendo, fidei conservata perfectio est, dum et quod unum sunt refertur 
ad utrumque, et uterque non unus est. Hoc igitur perfectae fidei indissolubile 
sacramentum evangelicis atque apostolicis doctrinis absoluturi, non aliud 
primum debuimus, quam Dei filium verae nativitatis subsistentem 176 naturam 
cognitioni audientium intimare; neque aliunde aut ex nihilo, sed ex Deo 
esse filium manifestare. Quod quia secundum ea, quae anteriore libro edita 
sunt,
ambigi non potest, quin cessante adoptionis nomine, verus filius ex veritate 
nativitatis sit: ea nunc quoque ex Evangeliis proferimus, ut quia filius 
verus est, verus quoque Deus esse noscatur: quia neque verus filius erit, 
nisi verus et Deus est; neque verus Deus, nisi verus et filius est.
          3.
          Haeresim unam confutans vix fugit suspicionem alterius. Sabellius, 
Arius, Hebion, Photinus. --Nihil humanae naturae gravius est periculi conscientia 
(nam ea quae aut ignorata aut repentina sunt, habent quidem miserabilem 
securitatem, sed non habent metum futuri): quia non ignaro accidentium, 
anxietas ipsa poena patiendi est. Non ego nunc navem e portu solvo naufragii 
ignarus, neque iter ineo infestos nescius latronibus saltus, nec Libyae 
arenas
incertus scorpiones ubique et aspides et basiliscos adesse transcurro: 
nihil sollicitudini meae, nihil conscientiae vacat. Sub specula enim omnium 
haereticorum ad occasiones singulorum verborum in os
meum pendentium loquor, et omne sermonis mei iter aut angustiis praeruptum, 
aut foveis incisum, aut laqueis praetensum est. Jam quod arduum ac difficile 
sit, minus conqueror: non meis enim, sed apostolicis scando gradibus. Mihi 
vero aut angustiis decedere, aut in defossa incidere, aut plagis illaqueari, 
semper in periculo, semper in metu est. Praedicaturo enim secundum legem 
et prophetas et Apostolos unum Deum, adest mihi Sabellius, totum me sub 
verbi hujus professione tamquam desideratum cibum morsu saevissimo transvorans. 
Negantem me rursum contra Sabellium unum Deum, et confitentem verum Deum 
Dei filium, exspectat nova haeresis, ut a me duos deos arguat praedicari. 
Natum quoque Dei filium ex Maria dicturo, Hebion quod est Photinus
assistit, auctoritatem mendacii sui ex professionis veritate sumpturus. 
De caeteris taceo, qui ab omnibus esse extra Ecclesiam non ignorantur. 
Hoc vero damnatum et abjectum licet frequenter, sed internum hodie adhuc 
malum est. Impie multos ad unius Dei professionem Galatia nutrivit. Male 
177 in totum pene orbem quos negat duos deos Alexandria protulit. Pestifere 
natum Jesum Christum ex Maria Pannonia defendit. Et Ecclesia inter haec 
periclitatur veritatem non tenere per vera, dum ea ei ad irreligiositatem 
ingeruntur, quibus religio et confirmatur, et deperit. Non enim unum Deum 
pie possumus praedicare, si solum ( supple, praedicamus): quia non erit 
Deus filius in solitarii fide. At vero Dei filium, sicut est, Deum praedicantes,
periclitamur (in hominum existimatione) fidem Dei unius non tenere: et 
ejusdem periculi res est unum negare, cujus est et solitarium confiteri. 
Et haec quidem mundi stulta non sentiunt, dum his neque in non solo significari 
unus videtur, neque in uno non solus intelligi.
          4.
          Veritatis vis. Ecclesia sinu suo tenere omnes peroptat. Ex ipsis 
haeresibus cognoscitur. Una est. De haeresibus se invicem vincentibus triumphum 
agit. Sed eam, ut spero, Ecclesia doctrinae suae lucem, etiam imprudentiae 
saeculi invehet, ut licet fidei sacramentum non suscipiat, tamen adversum 
haereticos veritatem sacramenti a nobis intelligat praedicari. Magna enim 
vis est veritatis, quae cum per se intelligi possit, per ea tamen ipsa 
quae ei adversantur elucet: ut in natura sua immobilis manens, firmitatem 
naturae suae quotidie dum attentatur acquirat. Hoc enim Ecclesiae proprium 
est, ut tunc vincat, cum laeditur, tunc intelligatur cum arguitur, tunc 
obtineat cum deseritur. Omnes quidem illa secum atque intra se vellet manere, 
nec ex tranquillissimis sinibus suis alios aut
abjicere, aut perdere, dum indigni fiunt tantae matris habitaculo: sed 
discedentibus ex ea haereticis, vel abjectis, quantum amittit occasionis 
largiendae ex se salutis, tantum adsequitur ad fidem expetendae de se beatitudinis. 
Cognosci enim hoc ex ipsis haereticorum studiis promptissimum est. Namque 
cum Ecclesia a Domino instituta, et ab Apostolis confirmata, una omnium 
sit, ex qua se diversarum impietatum furens 178 error absciderit; nec negari 
possit, ex vitio malae intelligentiae, fidei exstitisse dissidium, dum 
quod legitur, sensui potius coaptatur, quam lectioni sensus obtemperat: 
tamen dum sibi partes singulae adversantur, non solum suis, sed adversantium 
est intelligenda doctrinis; ut dum adversum unam eam omnes sunt, impiissimum 
tamen
errorem omnium per id quod sola est atque una confutet. Haeretici igitur 
omnes contra Ecclesiam veniunt: sed dum haeretici omnes se invicem vincunt, 
nihil tamen sibi vincunt. Victoria enim eorum, Ecclesiae triumphus ex omnibus 
est, dum eo haeresis contra alteram pugnat, quod in haeresi altera Ecclesiae
fides damnat (nihil enim est, quod haereticis commune est): et inter haec 
fidem nostram, dum sibi adversantur, affirmant.
          5.
          Sabellii error ejusque confutatio. emdash;Unum Deum Sabellius 
praedicat Filii nativitate sublata, dum naturae Virtutem, quae operata 
in homine est, Deum esse non ambigit. Sacramento etenim filii ignorato, 
per gestorum admirationem fidem verae generationis amisit: et dum audit, 
Qui me vidit, et Patrem[378], indiscretae et indissimilis in Patre et filio 
naturae impie arripuit unionem, non intelligens naturalem unitatem sub 
nativitatis significatione monstrari: cum per id, quod in Filio Pater videtur, 
confirmatio divinitatis sit, non nativitatis abolitio. Cognitio itaque 
alterius in altero est, quia non differt
______________________________________________________________________
alter ab altero natura: et in quo nihil differunt, in eo indifferens contemplatio 
est de proprietate naturae. Nec sane ambigi potest, quin ex se speciem 
Dei formae, qui in forma Dei manebat, ostenderet. Succedit quoque ad hujus 
pravae opinionis stultum furorem etiam hoc dictum Domini: Ego et Pater 
unum sumus[379]. Naturae enim indissimilis unitas irreligiose ad unionis 
profecit errorem: et rationem dicti 179 virtus sola intellecta non tenuit. 
Non enim solitarium significat, Ego et Pater unum sumus. Nam conjunctio 
ea, quae significat et patrem, intelligentiam non admittit unius: et illud 
quod sumus, non patitur singularem: hoc vero quod unum sumus, non nativitatem 
adimit, sed naturam non discernit in genere; dum neque unum diversitatis 
est,
______________________________________________________________________
nec sumus unius est.
          6.
          Ut Sabellius et Arius secum pugnantes rem agant Ecclesiae. --Compinge 
hujus (Sabellii) furori praesentium haereticorum (Arianorum) furorem, ut 
adversum
Sabellium sibi adsint. Legisse se asserent, Pater major me est[380]: et 
nihil vel ex nativitatis sacramento, vel ex mysterio evacuati a se Dei 
et assumptae carnis intelligentes, naturae facient deminutionem professione 
majoris. Contendent enim adversum Sabellium, Filium esse eo usque, ut et 
minor Patre sit, ut et honorem praeteritum reposcat, et mori timeat: et 
mortuus sit. Contra vero ille (Sabellius) naturam Dei defendit in gestis: 
et cum unum Deum novella haec nunc haeresis non negabit, ne filium Deum 
credat; Sabellius tamen Deum unum, ne filius omnino exstet, in professione 
retinebit. Hic (Arius) filium operantem ingeret: hic (Sabellius) Deum in 
operibus esse contendet. Hic unum dicet: iste unum Deum negabit. Sabellius 
se ita tuebitur dicens, Opera, quae gesta
______________________________________________________________________
sunt praeter quam Dei natura non efficit: peccatorum remissio, curatio 
infirmitatum, claudorum cursus, caecorum visus, mortuorum vita a Deo solo 
est. Non alia natura, quam quae sui conscia est, diceret, Ego et Pater 
unum sumus[381]. Quid me in substantiam alteram rapis? quid in Deum alium 
sollicitas? Gesta, quae propria Dei sunt, Deus unus haec gessit. Clamabunt 
vero contra haec dissimilem Deo patri filium praedicantes non minus ore 
vipereo: Sacramentum salutis tuae nescis, credendus 180 est filius per 
quem saecula facta sunt, per quem formatus homo est, qui per Angelos legem 
dedit, quide Maria natus est, qui missus a Patre est, qui crucifixus est, 
mortuus et sepultus est, qui de mortuis resurgens in dextris Dei est, qui 
vivorum judex est et mortuorum.
______________________________________________________________________
In hunc renascendum est, hic confitendus est, hujus regnum est promerendum. 
Uterque hostis Ecclesiae, res Ecclesiae agit: dum Sabellius Deum ex natura 
in operibus praedicat, hi vero ex sacramento fidei filium Dei confitentur.
          7.
          Photini cum Ario et Sabellio discordia idem praestat. Ecclesiae 
fides contra praedictos haereticos. --Jam vero qua fidei nostrae victoria 
Hebion, qui Photinus est, aut vincit aut vincitur: dum Sabellium arguit, 
cur hominem neget filium Dei; dum ab Ariomanitis confutatur, cur in homine 
nesciat Dei filium. Adversum Sabellium Evangelia sibi ex filio Mariae defendit: 
Arius ei Evangelia per solum Mariae filium non relinquit. Adversum hunc 
(Sabellium), qui filium negat, homo ab eo (Photino) usurpatur in filium. 
Ab hoc ei, qui ante saecula filium nesciat, filius Dei solum negatur ex 
homine. Vincant, ut volunt, quia se invicem vincendo vincuntur: dum et 
hi[382], qui nunc sunt, de natura Dei confutantur, et Sabellius de sacramento
______________________________________________________________________
filii refellitur, et Photinus natum ante saecula Dei filium vel ignorare 
arguitur, vel negare. Sed inter haec Ecclesiae fides, evangelicis atque 
apostolicis fundata doctrinis, et adversus Sabellium tenet filii professionem, 
et adversus Arium Dei naturam, et adversus Photinum saeculi creatorem: 
et hoc verius, quod haec ab his invicem non negantur. Naturam enim Dei 
in operibus Sabellius praedicat, sed operantem filium nescit. Hi vero filium 
nuncupant, sed veritatem in eo naturae Dei non confitentur. Hominem 181 
autem Photinus usurpat, sed in usurpato sibi homine nativitatem Dei ante 
saecula ignorat. Ita dum quae unusquisque defendit aut damnat, veritatem 
fidei nostrae, haec ipsa prout sunt religiose et defendentis et damnantis, 
ostendunt.
          8.
Praedictorum ratio. Dicendorum argumentum. --Haec igitur a me demonstranda 
paucis fuerunt, non copiae studio, sed ratione cautelae: primum ut haereticorum 
incerta esse omnia et erratica noscerentur, cum quando sibi pro nobis invicem 
dissiderent: tum deinde ne me horum qui nunc sunt ( id est, Arianorum) 
blasphemis professionibus obnitentem, et
Deum patrem ac filium Dei Deum praedicantem, deinde ut unius nominis, atque 
naturae, indissimili genere divinitatis, Patrem et Filium esse profitentem, 
quisquam aut in duum deorum, aut contra in unici ac solitarii Dei teneret 
errore; cum quando neque unio in praedicato Deo patre et Deo filio reperiretur, 
neque sub indiscretae naturae demonstratione deorum diversitas conveniret. 
Nunc quia negantibus Dei filium a Deo ex nativitatis veritate subsistere, 
libro superiore secundum Evangelia responsum est: demonstrandum est eum, 
qui vere ex natura filius Dei est, vere quoque per naturam Deum esse: ita 
tamen, ut neque ad singularem, neque ad alterum Deum fides nostra depereat; 
cum neque unum Deum sit sic praedicatura quasi solum, neque quasi non
unum sit confessura non solum.
          9.
          Quibus modis Christum novimus Deum. Nomen Dei simpliciter ei 
datum index est naturae. --Deum igitur Dominum nostrum Jesum Christum his 
modis novimus, nomine, nativitate, natura, potestate, professione. Et de 
nomine nihil puto ambiguitatis. Legimus enim, In principio erat Verbum, 
et Verbum erat apud Deum, et Deus erat Verbum[383]. Quid calumniae est, 
cur non sit quod nuncupatur? Aut numquid nomen non naturae significatio 
est? Et quia contradictio omnis ex causa est, nunc hic negandi Dei quaero 
causam. 182 Simplex namque nuncupatio est, et caret offendiculo adjectionis 
alienae. Verbum enim, quod caro factum est, non aliud quam Deus est. Non 
est hic deputatae aut assumptae
______________________________________________________________________
nuncupationis relicta suspicio: ut ei, quod Deus est, non ex natura sit 
nomen.
          10.
          Moysi Dei nomen adjectum. Dii alii ex vocantis voluntate. --Respice 
ad caeteras aut deputativas, aut assumptivas appellationes. Ad Moysen dictum 
est, Dedi te deum Pharaoni (Exodi VII, 1). Sed numquid non adjecta nominis 
causa est, cum dicitur
Pharaoni? Aut numquid ei naturam Dei intulit, et non potius in eum qui 
metueret terrorem, cum dracones magicos draco Moysi mox virga manens devorat, 
cum cynomyiam quam immiserat abigit, cum grandinem potestate qua evocaverat 
avertit, cum locustas ea virtute qua invexerat repulit, cum in operationibus 
ejus magi confitentur digitum Dei esse[384]? Sic Moyses Pharaoni deus datus 
est, dum timetur, dum oratur, dum punit, dum medetur. Et aliud est deum 
dari, aliud est Deum esse. In Pharaonem enim deus datus est: caeterum non 
ei est et natura et nomen, ut Deus sit. Memini quoque et alterius nuncupationis, 
ubi dicitur, Ego dixi, dii estis[385], sed in eo indulti nominis significatio 
est. Et ubi refertur,
______________________________________________________________________
     384: (Exod. VII, 12; VIII, 31; IX, 33; X, 19; VIII, 
     19)
ego dixi, loquentis potius est sermo, quam rei nomen: quia rei nomen intelligentiam 
rei affert, caeterum voluntas appellationis ex alio est. Et ubi se nuncupationis 
auctor ostendit, ibi per sermonem auctoris est nuncupatio, non naturale 
nomen in genere.
          11.
          Filius cur verbum, sapientia et virtus cognominetur. Filius est, 
ut dicitur, Deus. --At vero hic Verbum Deus est: res existit in Verbo, 
Verbi res enuntiatur in nomine. Verbi enim appellatio in Dei filio de sacramento 
nativitatis est, sicuti sapientiae et virtutis est nomen: quae cum in Deum 
filium cum substantia verae nativitatis exstiterint, Deo tamen, ut sua 
propria, quamvis ex eo in Deum sint 183 nata, non desunt. Non enim, sicut 
frequenter dictum a nobis
est, divisionis in Filio, sed nativitatis sacramentum praedicamus. Nec 
separatio fuit imperfecta, sed
progenies perfecta: quia nativitas non habet detrimentum generandi, cum 
profectum teneat nascendi. Et idcirco earum rerum unigenito Deo aptata 
cognomina sunt, quae cum eum subsistentem ex nativitate consumment, tamen 
Patri insint ex indemutabilis virtute naturae. Unigenitus enim Deus verbum 
est, sed innascibilis Pater numquam omnino sine Verbo est: non quod prolatio 
vocis natura sit Filii; sed ex Deo Deus cum nativitatis veritate subsistens, 
ut a Patre proprius et per naturae indifferentiam inseparabilis doceretur, 
significatus in verbo est. Sicut Christus sapientia et virtus Dei est, 
non ille, ut intelligi solet, internae potestatis aut sensus efficax motus: 
sed natura tenens per nativitatem substantiae veritatem, his internarum 
rerum significata nominibus
est. Non enim id, quod nascendo subsistit, potest id ipsum videri esse, 
quod unicuique semper internum est. Sed ex aeterno Deo patre unigenitus 
filius in subsistentem Deum natus, ut non alienus esse a natura paternae 
divinitatis posset intelligi, per haec proprietatum nomina subsistens ostensus 
est, quibus ex quo substiterat non carebat. Deus igitur qui est, non est 
aliud quam Deus. Nam cum audio, Et Deus erat Verbum; non dictum solum audio 
Verbum Deum, sed demonstratum intelligo esse quod Deus est: quia sicut 
superius in Moyse deo et in cognominatis diis per appellationem nomen adjectum 
sit; hic autem res significata substantiae est, cum dicitur, Deus erat. 
Esse enim non est accidens nomen, sed subsistens veritas, et manens
causa, et naturalis generis proprietas.
          12.
          Thomas eum confitetur Deum, illaesa Dei unius
fide. Thomas Deum natura profitetur. Neque hoc nomen recusat Christus. 
--Et videamus an hanc Evangelistae praedicationem, apostoli Thomae confessio 
consequatur, cum ait, Dominus meus et Deus meus (Joan, XX, 28). Deus igitur 
suus est, quem Deum confitetur. Et certe dictum non ignorabat a Domino: 
Audi, Israel, Dominus Deus tuus unus est[386]: et quomodo apostolica fides 
principalis immemor est facta mandati, ut 184 Deum Christum confiteretur, 
cum in unius Dei esset confessione vivendum? Sed Apostolus totius sacramenti 
fidem per virtutem resurrectionis intelligens, cum frequenter audisset: 
Ego et Pater unum sumus; et: Omnia quae Patris sunt, mea sunt; et: Ego 
in Patre, et Pater in me[387]: jam sine fidei periculo
______________________________________________________________________
naturae nomen confessus est: quia ab unius Dei patris professione religio 
non excideret Deum confessa Dei filium, cum in filio Dei non nisi paternae 
naturae veritas crederetur; nec sub alterius Dei impia confessione fides 
naturae periclitaretur unius, quia non alterius Dei naturam perfecta Dei 
nativitas attulisset. Veritatem igitur evangelici sacramenti Thomas intelligens, 
Dominum suum et Deum suum esse confessus est. Non hic honoris est nomen, 
sed naturae confessio est: rebus enim ipsis atque virtutibus Deum credidit. 
Et Dominus professionis hujus religionem non honoris esse docuit, sed fidei, 
dicens, Quia vidisti, credidisti: beati qui non viderunt, et crediderunt[388]. 
Videns enim Thomas credidit. Sed quid credidit quaeris? Et quid aliud credidit
______________________________________________________________________
quam professus est: Dominus meus et Deus meus? Resurrexisse enim per se 
ex mortuis in vitam, nisi Dei natura non potuit: et creditae religionis 
fides hoc est professa, quod Deus est. Anne ergo nomen Dei non naturae 
res existimabitur, cum professio nominis fidem naturae creditae sit secuta? 
Nam utique religiosus filius, et qui non voluntatem suam sed ejus qui se 
miserat faceret, et qui non honorem suum sed ejus a quo venerat quaereret, 
honorem hujus in se nominis recusasset; ne quod ipse unum Deum praedicaverat, 
solveretur. Sed vere et apostolicae fidei mysterium confirmans, et naturae 
in se paternae nomen agnoscens, beatos esse docuit, qui cum se resurgentem 
e mortuis non vidissent, Deum tamen per resurrectionis intelligentiam credidissent.
          13.
          Pater et filius unus tantum est Deus. --Nomen igitur naturae, 
fidei nostrae non deserit professionem. Nomen enim, quod rem unamquamque 
significat, rem quoque ejusdem generis ostendit: et jam non res duae sunt, 
sed res generis ejusdem est. Filius namque Dei Deus est; hoc enim 185 significatur 
ex nomine. Non duos deos connumerat nomen unum; quia unius atque indifferentis 
naturae unum Deus nomen est. Cum enim et Pater Deus est, et Filius Deus 
est, et proprium naturae divinae nomen in utroque sit; uterque unum sunt: 
quia cum subsistat Filius ex nativitate naturae, unitatem tamen conservat 
in nomine: nec ad professionem duum deorum nativitas Filii credentium fidem 
cogit, quae Patrem et Filium, ut unius naturae, ita unius profitetur
et nominis. Est itaque Dei filio nomen ex nativitate. Hic enim nobis secundus 
ad demonstrationem gradus est, ut Deus sit ex nativitate. Quamquam mihi 
adhuc de proprietate nominis supersit apostolica auctoritas: sed interim 
evangelicum placet tractare sermonem.
          14.
          Filius ut natus ex Deo, Dei naturam habet. Nasci et coeptum esse 
non idem. --Et primum quaero, quam nativitas filii naturae novitatem potuerit 
inferre, ne Deus sit? Intelligentiae istud humanae sensus excludit, ut 
aliquid a natura originis suae nascendo diversum sit: nisi forte quod ex 
naturarum diversitate conceptum, novum aliquid in se (et ita sit generis 
utriusque, quod neutrum sit) veniat in vitam; quod in pecoribus ac bestiis 
usitatum est. Sed
ea ipsa novitas non inest, nisi ex connatis proprietatibus sub diversitate 
naturae: et diversitatem eorum nativitas non intulit, sed accepit, dum 
id tenet, quod ex utroque sibi unum est. Et cum haec in his corporalibus 
causis et passionibus ita sint; quis rogo furor est, nativitatem unigeniti 
Dei ad degenerem ex Deo referre naturam: cum nativitas non nisi ex proprietate 
naturae sit; et jam nativitas non erit, si proprietas naturae in nativitate 
non fuerit? Hinc ille omnis aestus et furor est, ut in filio Dei non nativitas 
sit, sed creatio; ut non naturae suae originem subsistens teneat, sed alienam 
a Deo de non exstantibus sumat: quia secundum quod ait: Quod de carne nascitur, 
caro est; et quod de spiritus, spiritu est[389], quia Deus
______________________________________________________________________
spiritus est, non ambiguum sit nascenti diversum atque alienum aliquid 
ab eo ex quo natus sit non inesse. Nativitas igitur Dei Deum perficit, 
ut Deus non coeptus intelligatur 186 esse, sed natus: quia coeptum esse, 
potest non id ipsum esse quod nasci, dum omne coeptum aut ex nihilo in 
aliquid exsistit, aut ex alio in aliud proficit et desinit; ut ex terra 
aurum, ut ex solidis liquida, ut ex frigidis ferventia, ut ex albis punicea, 
ut ex aquis animantia, ut ex inanimis viventia: Dei autem filius neque 
ex nihilo Deus coepit esse, sed natus est; neque aliud aliquid fuit ante 
quam Deus est[390]. Atque ita qui in Deum natus est, nec coepit quod Deus 
est nec profecit. Tenet itaque nativitas eam ex qua substitit naturam, 
et filius Dei non aliud quam quod Deus est
______________________________________________________________________
subsistit.
          15.
          Natus vere ex Deo est, cui Deus est pater et cui cum Deo aequalitas. 
Aequalitas nec soli competit nec diversis. -- Aut quisque hinc ambigit, 
discat a Judaeis intelligentiam naturae, vel potius cognoscat ab Evangelio 
veritatem nativitatis, in quo scriptum est, Propter hoc magis quaerebant 
eum Judaei interficere, quoniam non solum solvebat sabbatum, sed et quod 
proprium sibi patrem dicebat Deum, aequalem se faciens Deo[391]. Non nunc, 
ut in caeteris solet, Judaeorum sermo ab his dictus refertur: expositio 
potius haec Evangelistae est, causam demonstrantis cur Dominum interficere 
Judaei vellent. Cessat[392]ergo per impietatem blasphemantium vitiosae 
intelligentiae excusatio; cum per Apostoli
______________________________________________________________________
auctoritatem, sub significatione nativitatis, proprietas naturalis ostensa 
sit: Patrem suum dicebat Deum, aequalem se faciens Deo. Anne naturalis 
nativitas non est, ubi per nomen patris proprii, naturae aequalitas demonstratur? 
Non enim ambigitur, quin aequalitas nihil differat. Quis porro dubitabit, 
quin indifferentem naturam nativitas consequatur? Hinc enim est sola illa 
quae vere esse possit aequalitas: quia naturae aequalitatem sola possit 
praestare nativitas. Aequalitas vero numquam ibi esse credetur, ubi unio 
est: nec tamen illic reperietur, ubi differt. Ita similitudinis aequalitas 
nec solitudinem habet, nec diversitatem: quia omnis aequalitas nec diversa, 
nec sola sit.
          16.
          Filii nativitas et cum Patre aequalitas ex ipsius
dictis. Divinitatis Christi diversa argumenta simul pertractantur. --Quamquam 
igitur hujus intelligentiae
nostrae judicia cum humani sensus opinione communia sint, ut et nativitas 
naturae habeat aequalitatem, et ubi aequalitas est, neque 187 alienum aliquid 
a se possit esse, nec solum; tamen ex ipsis dictis dominicis hujus quoque 
sermonis nostri fides affirmanda est, ne temeritas contradicendi, sub libertate 
diversae in nominibus intelligentiae, audeat professionibus divini de se 
testimonii contraire. Respondit enim Dominus: Non potest Filius ab se facere 
quidquam, nisi quod viderit Patrem facientem: quaecumque enim ille facit, 
eadem et Filius facit similiter. Pater enim diligit Filium, et omnia demonstrat 
ei quae ipse facit: et majora horum opera demonstrabit ei, ut vos admiremini. 
Sicut enim Pater suscitat mortuos et vivificat, sic et Filius quos vult 
vivificat. Nec enim Pater
judicat quemquam, sed omne judicium dedit Filio, ut omnes honorificent 
Filium sicut honorificant Patrem. Qui non honorificat Filium, non honorificat 
Patrem, qui misit illum[393]. Propositionis quidem ordo id exigebat, ut 
singula quaeque genera singularum quarumcumque causarum pertractarentur; 
ut quia Deum esse Dominum nostrum Jesum Christum Dei filium, nomine, nativitate, 
natura, potestate, professione didicissemus, demonstratio nostra gradus 
singulos dispositionis propositae percurreret: sed nativitatis id natura 
non patitur, quae in se et nomen, et naturam, et potestatem, et professionem 
sola complectitur. Sine his enim nativitas non erit; quia in se haec omnia 
nascendo contineat. Hanc igitur tractantes, incidimus in eam necessitatem,
______________________________________________________________________
ut superius commemorata ad ordinem tractatus proprii differre non liceat.
          17.
          Christus a Judaeis accusatus et naturam et nativitatem suam exponit. 
Christi virtus de cognitione. Quid haec cognitio. --Respondens enim Dominus 
ad Judaeos, quod eum interficere ob hoc magis vellent, quia patrem suum 
dicens Deum, aequalem se Deo fecisset, omne sacramentum fidei nostrae, 
dum impiis eorum motibus contradicit, exposuit. Dixerat enim superius, 
cum, paralytico curato, violati sabbati reus etiam mortis judicio constitueretur, 
Pater meus usque adhuc operatur, et ego operor[394]. Et hinc omnis accendebatur 
invidia, quod se Deo exaequasset paterni nominis usurpatione. Volens itaque 
et nativitatem suam confirmare, et naturae virtutem
______________________________________________________________________
profiteri, ait: Non potest quidquam facere ab se Filius, nisi quod viderit 
Patrem facientem[395]. Exordium
______________________________________________________________________
responsionis adversum Judaeorum impium motum, per quem usque ad voluntatem 
inferendae mortis exagitabantur, aptatum 188 est. Nam ad violati sabbati 
objectum sibi reatum dixerat, Pater meus usque adhuc operatur, et ego operor: 
ut usurpasse hoc ex auctoritate intelligeretur exempli; significans tamen 
hoc, quod ipse ageret. Patris esse opus intelligendum, quia ipse in se 
operaretur operante. Et rursum adversum eam invidiam, qua se per paternum 
nomen Deo exaequasset, haec subdidit: Amen, amen dico vobis, non potest 
Filius ab se facere quidquam, nisi quod viderit Patrem facientem. Ne igitur 
exaequatio illa per nomen naturamque filii fidem nativitatis auferret; 
ait Filium ab se facere nihil posse, nisi quod Patrem facientem vidisset. 
Et ut maneret
salutaris in Patre et Filio confessionis nostrae ordo; naturam nativitatis 
ostendit, quae potestatem efficiendi non per incrementa indultarum ad unumquodque 
opus virium sumeret, sed de cognitione praesumeret: praesumeret autem non 
de aliquo operis corporalis exemplo, ut aliquid prius Pater faceret ad 
id, quod postea Filius facturus esset: sed cum natura Dei in naturam Dei 
substitisset, id est, ex Patre Filius natus esset; per virtutis ac naturae 
in se paternae conscientiam nihil ab se, nisi quod Patrem facientem vidisset, 
Filium facere posse testatus est: et cum unigenitus Deus paternae virtutis 
operationibus operaretur, tantum sibi ad faciendum praesumeret, quantum 
in conscientia sua esset, inseparabilem a se Dei patris, quam per legitimam 
nativitatem obtinebat,
posse naturam. Non enim corporalibus modis Deus videt, sed visus ei omnis 
in virtute naturae est.
          18.
          Dum EADEM OMNIA facit, non alius; dum SIMILITER, alius est. --Denique 
subjecit: Omnia enim quaecumque facit Pater, eadem et Filius facit similiter 
(Ibidem). Similiter illud ad significationem nativitatis adjecit: omnia 
vero et eadem ad ostendendae naturae veritatem locutus est. In his enim, 
quae et quaecumque et eadem sunt, nec diversitas potest esse, nec reliquum. 
Atque ita in natura eadem est, cui eadem omnia posse naturae sit. Ubi vero 
similiter per Filium eadem omnia fiunt, similitudo operum solitudinem operantis 
exclusit: ut omnia quae Pater facit, eadem omnia similiter faciat et Filius. 
Haec est
verae nativitatis intelligentia, et fidei nostrae, quae ex naturae divinae 
unitate, unius indifferentisque divinitatis
veritatem in Patre et Filio confitetur, absolutissimum sacramentum, 189 
ut eadem faciendo Filius similiter faciat, et similiter faciendo eadem 
sint ipsa quae faciat: quia sub una hac significatione testentur et similiter 
facta nativitatem, et eadem facta naturam.
          19.
          Demonstratio operum nativitatem ingerit, non ignorationem. Nostrae 
fidei instructio est. Velle quid. --Tenet itaque responsionis dominicae 
ordo ecclesiasticae fidei integrum ordinem, ut nec discernat naturam, et 
significet nativitatem. Hoc namque sequitur: Pater enim diligit Filium, 
et omnia demonstrat ei quae ipse facit; et majora horum opera demonstrabit 
ei, ut vos admiremini. Sicut enim Pater suscitat mortuos et vivificat, 
sic et Filius quos vult vivificat (Ibidem 20 et 21). Anne demonstratio 
operum aliud hic nobis praeter
quam nativitatis fidem ingerit, ut subsistentem Filium ex subsistente Deo 
patre credamus? Nisi forte per ignorationem credendus est unigenitus Deus 
doctrina demonstrationis eguisse; sed temeritas impiae hujus existimationis 
non admittitur. Non enim doceri eget qui quidquid docendus sit sciat. Nam 
postea quam ait: Pater diligit Filium, et omnia demonstrat ei quae ipse 
facit: ut ostenderet omnem hanc Patris demonstrationem fidei nostrae esse 
doctrinam, ut scilicet et Pater nobis in confessione esset et Filius, et 
ne qua hic ignoratio in Filio posset intelligi, cui Pater opera omnia, 
quae ipse faceret, demonstraret; continuo ait: Et majora horum opera demonstrabit 
ei, ut vos admiremini. Sicut enim Pater
suscitat mortuos et vivificat, sic et Filius quos vult vivificat. Demonstratio 
ergo futuri operis non ignoratur a Filio, cui hoc demonstrandum est, ut 
exemplo paternae naturae mortuos vivificet. Ea enim Patrem demonstraturum 
Filio dicit, quae mirentur: et quae eadem essent illa, mox docuit: Sicut 
enim Pater suscitat mortuos et vivificat, sic et Filius quos vult vivificat[396]. 
Exaequata virtus est per naturae indissimilis unitatem. Et demonstratio 
operum non ignorationis instructio est, sed nostrae fidei: quae non Filio 
scientiam ignoratorum, sed nobis confessionem nativitatis invexit, confirmans 
eam per id, quod sibi omnia essent demonstrata quae posset. Neque enim 
non circumspectum se coelestis sermo egit, ne forte diversae naturae significatio 
sub occasione dicti
______________________________________________________________________
ambigui subreperet. Demonstrata 190 enim ei potius opera Patris esse ait, 
quam ad operationem
eorum naturam virtutis adjectam: ut demonstratio ipsa nativitatis esse 
substantia doceretur, cui per dilectionem Patris, operum paternorum, quae 
per eum effici vellet, esset connata cognitio. Porro autem ne per demonstrationis 
professionem, ignorantis in eo naturae diversitas crederetur; ea ipsa quae 
profitetur demonstranda, non nescit. Usque adeo non de exempli auctoritate 
gesturus est, ut vivificet quos velit. Velle enim naturae libertas est, 
quae ad perfectae virtutis beatitudinem cum arbitrii voluntate subsistat.
          20.
          Judicium omne datum naturam et nativitatem probat. Judicium datum, 
ut honoris sit aequalitas. --Ac ne deinceps, quod quos vult vivificat, 
non nativitatis videretur in se habere naturam, sed non natae
potius potestatis jure subsistere; continuo subjecit: Nec enim Pater judicat 
quemquam, sed omne judicium dedit Filio[397]. Et in eo, quod omne judicium 
datum est, et natura et nativitas demonstratur: quia et omnia habere sola 
natura possit indifferens, neque nativitas aliquid possit habere, nisi 
datum sit. Datum autem omne judicium est; quia vivificat quos vult. Neque 
ademptum Patri judicium potest videri, cum ipse non judicet: quia Filii 
judicium ex judicio sit paterno; ab eo enim datum omne judicium est. Sed 
dati judicii causa non tacita est. Sequitur enim: Sed judicium omne dedit 
Filio, ut omnes honorificent Filium, sicut honorificant Patrem. Qui non 
honorificat Filium, non honorificat Patrem qui misit illum[398]. Quid igitur, 
oro, derelictum est suspicionis, aut quid
______________________________________________________________________
reliquum est ad impietatem occasionis? Pater non judicat quemquam, sed 
omne judicium dedit Filio. Judicii autem dati ea causa est, ut Filius exaequati 
honoris ad Patrem sit, et inhonorificus Filio inhonorificus et Patri sit. 
Et quomodo post haec intelligitur nativitatis differre natura, quam non 
solum operatio, virtus, honor, sed etiam contumelia negati honoris exaequat? 
Nihil igitur aliud, quam sacramentum nativitatis, sermo nunc divinae responsionis 
ostendit. Neque aliter potuit aut debuit Filius a Patre distingui,
quam ut et natus esse, nec tamen differens doceretur.
          21.
          Tota de Filio fides eruitur ex praedictis Christi verbis. --Pater 
igitur usque modo operatur, et 191 Filius operatur. Habes naturae nomina, 
cum et Pater operatur et filius. Intellige et naturam Dei, per quam Deus 
operatur, operantem. Ac ne forte duas operationes naturarum dissimilium 
existimes intelligendas; memento de caeco dictum fuisse: Sed ut manifestentur 
opera Dei in eo: me oportet operari opera ejus qui me misit[399]. In eo 
ergo, quod operatur Filius, opus Patris est: et opus Filii, opus Dei est. 
Et de operibus sequens adhuc sermo est. Interim nunc nihil aliud studuit 
responsio, quam ut omne opus referret ad utrumque; utriusque
______________________________________________________________________
autem natura non differret operandi, cum in eo, quod usque adhuc Pater 
operatur, operatur et Filius: ne qui dominus sabbati est[400], impie operari 
sabbato crederetur, cujus opus per nativitatis naturam paterni in se operis 
esset auctoritas. Non confunditur itaque aut aboletur natura, ne filius 
sit: nec tamen rursum adimitur natura, ne Deus sit. Nec discernuntur diversitate, 
ne unum sint: neque quod unum sunt, id potest praestare ne uterque sit. 
Et primum filium cognosce, cum dicitur: Non potest Filius ab se facere 
quidquam, nisi quod viderit Patrem facientem[401]. Habes nativitatem filii, 
quae ab se nihil possit facere, nisi videat. In eo autem, quod ab se nihil 
potest, innascibilitatis adimit errorem; ab se enim non
______________________________________________________________________
     400: (dominus est enim sabbati filius hominis, Luc. 
     VI, 5)
potest posse nativitas: quod autem videt, consciae in se naturae significatur 
agnitio. Et in eo nunc veram Dei cognosce naturam: Quaecumque enim ille 
facit, eadem et Filius facit similiter (Ibidem). Post naturae autem virtutem, 
naturae per id indissimilis intellige unitatem: Ut omnes honorificent Filium, 
sicut honorificant Patrem qui misit illum[402]. Ac ne te naturae unitas 
in solitarii unione contineat; sacramentum in eo fidei disce: Qui non honorificat 
Filium, non honorificat Patrem qui misit illum (Ibidem). Conclusa
______________________________________________________________________
sunt omnia adversum haeretici furoris ingenia. Filius est, quia ab se nihil 
potest: Deus est, quia quaecumque Pater facit, et ipse eadem facit: unum 
sunt, quia exaequatur in honore, eademque facit, non alia: non est pater 
ipse, quia missus est. Habet igitur hoc sacramenti sola nativitas, ut complectatur 
in se et nomen, et naturam, et potestatem, et professionem: quia universa 
192 nativitas non potest non in ea esse natura, unde nascatur. Non affert 
externi generis substantiam: quia ex uno non subsistit alienum. Quod autem 
alienum a se non est, id unum est genere naturae: et quidquid unum est 
per nativitatem, non habet solitudinem; quia et solitudo singularis est, 
et nativitatis est unitas ad utrumque.
          22.
          Arianorum fides ipsorum cognitioni adversa.
Christi potestas, nativitas ex Deo, natura divina et exsistentia in Patre; 
manus. --Et super hoc, adsit sibi divinae de se sententiae testimonium. 
Ait enim: Qui sunt ex ovibus meis, vocem meam audiunt, et ego novi eas, 
et sequuntur me, et ego vitam aeternam do eis, et non perient in sempiternum, 
nec quisquam rapiet eas de manu mea. Pater quod dedit mihi, majus est omnibus, 
nemo poterit rapere de manu patris mei. Ego et Pater unum sumus[403]. Quis, 
rogo, intelligentiam nostram stupor hebetis mentis obtundit, ut haec in 
sensum nostrum tam absolute dicta non subeant? Aut quis infirmitatem humanam 
tumor animi insolentis illudit, ut Dei cognitionem ex his adepti, Deum 
putent non in his intelligendum esse quibus cognitus est? Aut enim alia 
sunt Evangelia
______________________________________________________________________
proferenda quae doceant: aut si de Deo sola ista (Evangelia) docuerunt, 
cur non ita credimus ut docemur? Quod si ex his tantum sumpta cognitio 
est; cur non exinde fides sit, unde cognitio? Sed cum fides cognitioni 
esse adversa detegitur; jam non cognitionis fides illa, sed criminis est, 
irreligiosam sibi fidem adversus religionem confessae cognitionis assumens. 
Unigenitus igitur Deus naturae in se suae conscius, nativitatis propriae 
inenarrabile sacramentum, ad fidei tamen nostrae confessionem, quanta potest 
verborum absolutione significat: ut et natus intelligatur, et in Dei natura 
esse credatur, et cum
Patre unum sit, et unum se profitendo cum Patre, non tamen ut solus tantum 
atque ipse pater intellectus amittat esse quod filius est. Testatur enim 
primum naturae virtutem, cum de ovibus suis ait: Nec quisquam rapiet eas 
de manu mea[404]. Consciae potestatis haec vox est, imperturbatae virtutis 
libertatem per id, quod nemo oves de manu sua abripiat, confiteri. At vero 
ut in natura licet Dei, naturae tamen ex Deo sit intelligenda nativitas; 
subjecit: Pater quod dedit mihi majus est omnibus[405]. Non occultat ex 
Patre esse se natum: quod enim a Patre accepit, 193 majus est omnibus. 
Et qui accepit, est in eo quod accepit nascendo, non postea; et tamen ex 
alio est, dum accepit. Sed qui ex alio, accepit, ne aliud quid potius,
______________________________________________________________________
et non in ejus intelligeretur natura a quo accepit exsistere; ait: Nemo 
poterit rapere de manu patris mei. De manu sua nemo rapit: quia a Patre 
quod est omnibus majus accepit. Quid sibi vult tam diversa professio, ut 
rursum de manu patris sui nemo rapiat? Filii manus est, quae accepit a 
Patre; Patris manus est, quae dedit Filio: et quomodo quod non rapitur 
de manu Filii, non rapitur de manu Patris? Quomodo si quaeris intellige: 
Ego et Pater unum sumus[406]. Manus Filii, manus Patris est. Non enim degenerat 
per nativitatem natura, ne eadem sit: neque rursum quia eadem est intelligentiam 
nativitatis offendit, quia nativitas nihil in se admittit alienum. Ut vero 
per corporalem significationem virtutem possis ejusdem nosse naturae, commemorata 
est Filii manus
______________________________________________________________________
manus Patris; quia natura et virtus Patris esset in Filio. Postremo ut 
per sacramentum nativitatis veritatem naturae indifferentis agnosceres; 
dictum est: Ego et Pater unum sumus: ut quod unum sunt, nec diversum nec 
solitarium crederetur, non alia in utroque per nativitatis et generationis 
proprietatem exsistente natura.
          23.
          Ariani in Christum Judaeis iniquiores. --Manet, quantum intelligi 
licet, mentium vesanarum voluntas, cessante licet voluntatis effectu: et 
malignum animum malevolentiae studium, absistente mali operis occasione, 
non deserit. Nunc enim haereticorum
furor, jam Domino in coelis sedente, quia exemplo Judaeorum in crucem agere 
non possunt, pari tamen infidelitate hoc eum quod est ( supple, esse) denegant: 
et cum non possint negare quae dicta sunt, tamen dictis non obedientes, 
odium impietatis exercent, verborum lapides injiciunt, et si possent, de 
throno eum suo in crucem retraherent. Et de Judaeis quidem ad dicti hujus 
novitatem commotis ita scribitur[407]: Tulerunt igitur lapides Judaei, 
ut eum lapidarent. Respondit 194 eis: Multa bona opera ostendi vobis a 
Patre, propter quod eorum opus lapidatis me? Responderunt ei Judaei: Pro 
bono opere non lapidamus te, sed pro blasphemia; et quia tu cum sis homo, 
facis te Deum. At tu vero, haeretice, quid agas ac profitearis agnosce; 
et eorum te intellige esse consortem,
______________________________________________________________________
quorum in te refers perfidiae exemplum. Ad id enim quod dictum est, Ego 
et Pater unum sumus, Judaei lapides elevaverunt, et eorum impius dolor 
ad sacramentum fidei salutaris impatiens, usque ad impetum inferendae mortis 
erupit. Quid tu, non habendo quem lapides, denegando minus efficis? Non 
differt voluntas: sed voluntatem tuam inefficacem esse coelestis thronus 
efficit. Quanto tu irreligiosior Judaeo? Lapides ille in corpus elevat, 
tu in Spiritum; ille in hominem ut putabat, tu in Deum; ille in diversantem 
in terris, tu in throno virtutis sedentem; ille in ignoratum, tu in confessum; 
ille in moriturum, tu in judicem saeculorum. Ille dicit: Cum sis homo[408]; 
tu dicis: Cum sis creatura; uterque autem dicitis, facis te Deum; hoc commune 
in eum impii vestri oris opprobrium
______________________________________________________________________
est. Negas enim Deum ex generatione Dei, negas filium ex nativitatis veritate, 
negas hoc, quod ego et Pater unum sumus, confessionem unius in utroque 
atque consimilis esse naturae. Subjicis substantiae novae et externae et 
alienae Deum: ut aut alterius generis Deus sit, aut omnino nec Deus sit, 
quia non ex Deo nativitate subsistat.
          24.
          Responsio Christi Judaeis, apta et Arianis. Responsionis causa 
et scopus. --Sed quia ad sacramentum dicti hujus commotus es: Ego et Pater 
unum sumus; ut Judaeo dicente: Cum sis homo, facis te Deum, tu pari impietate 
dicas: Cum sis creatura, facis te Deum (dicis enim: Non es filius ex nativitate,
non es Deus ex veritate; creatura es praestantior cunctis: sed non es in 
Deum natus, quia ex incorporali Deo nativitatem non admitto naturae; non 
modo tu et Pater non unum estis, sed nec filius es, nec similis es, nec 
Deus es). Judaeis quidem Dominus respondit, sed magis ad impietatem tuam 
omnis haec apta responsio 195 est: Nonne scriptum est in lege, Quoniam 
ego dixi, dii estis? Si ergo illos dixit deos, ad quos verbum factum est 
Dei, et non potest solvi Scriptura; quem Pater sanctificavit, et misit 
in hunc mundum, vos dicitis quia blasphemavi, quoniam dixi, Filius Dei 
sum? Si non facio opera Patris, nolite credere mihi: si autem facio, et 
mihi non vultis credere, operibus credite; ut sciatis et cognoscatis, quoniam 
Pater in me, et ego in eo (Ibid., 34
seq.). Causam responsionis causa objectae ei blasphemiae intulit. Id enim 
ad crimen deputabatur, quod se cum homo esset Deum faceret. Deum autem 
se facere per id arguebatur, quod dixisset: Ego et Pater unum sumus. Demonstraturus 
itaque hoc, quod ipse et Pater unum essent, ex nativitatis usurpatum esse 
natura; in eo primum ineptiam ridiculi opprobrii confutat, cur in reatum 
vocaretur, quod se cum homo esset Deum faceret. Cum enim lex hujus nominis 
appellationem sanctis hominibus decerneret, et sermo Dei indissolubilis 
confirmaret hanc impertiti nominis professionem; quomodo hic, quem Pater 
sanctificasset, et quem in hunc mundum misisset, blasphemus esset Dei se 
filium confitendo; cum cognominatos per legem deos indissolubilis Dei sermo
statuisset? Jam ergo non est criminis, quod se Deum cum homo sit faciat; 
cum eos, qui homines sint, lex deos dixerit. Et si a caeteris hominibus 
non irreligiosa hujus nominis usurpatio est; ab eo homine, quem Pater sanctificavit 
(omnis enim hic de homine responsio est, quia Dei filius etiam hominis 
filius est), non impudenter usurpari videtur, quod Dei se filium dixerit; 
cum praecellat caeteros, qui cognominare se non irreligiose deos possunt, 
per id quod sanctificatus in filium est: beato Paulo scientiam nobis sanctificationis 
istius intimante, cum ait: Quod ante promisit per prophetas suos in Scripturis 
sanctis de filio suo, qui factus est ex semine David
secundum carnem, qui destinatus est filius Dei in virtute secundum spiritum 
sanctificationis[409]. Cessat ergo blasphemiae crimen, quod cum sit homo 
Deum se faciat: cum hoc nomen plurimis Dei sermo detulerit, et sanctificatus 
ac missus a Patre nihil aliud se quam Dei filium sit professus.
          25.
          EGO ET PATER UNUM SUMUS, naturam nativitatis ostendit. --Non 
est relictus, ut arbitror, ambigendi 196 locus, quin de natura nativitatis 
dictum sit: Ego et Pater unum sumus. Nam cum Judaei arguissent illum, quod 
per hoc dictum, homo ipse cum esset, sese Deum faceret: responsio ejus 
confirmat, quod Dei se filium per id quod Ego et Pater unum sumus[410], 
ostenderit, primum nomine, deinde natura, postremo nativitate. Nam ego 
et Pater rerum nomina
______________________________________________________________________
sunt; unum vero naturae professio est, quia in eo quod est uterque non 
differat; sumus autem non patitur unionem. Et ubi quod unum sumus unio 
non est, unum eos efficit esse nativitas. Hoc enim totum ex eo est, quod 
Dei se filium sanctificatus a Patre profitetur, et professio Dei filii 
hoc quod Ego et Pater unum sumus confirmat: quia nativitas non aliam possit, 
nisi eam ex qua subsistit, afferre naturam.
          26.
          Natura Dei in Filio evincitur ex gestis. Aequari Deo nequit quod 
extra eum. --Consummavit autem totius fidei nostrae sacramentum unigeniti 
Dei sermo. Namque cum responsum ad id fuisset, cur se cum homo esset Deum 
faceret; ut dictum illud, Ego et Pater unum sumus, absolutae et perfectae 
intelligentiae ordinem sumeret, haec consequenter subjecit:
Vos dicitis, quia blasphemavi, quoniam dixi: Filius Dei sum. Si non facio 
opera Patris, nolite credere mihi: si autem facio, et mihi non vultis credere, 
operibus credite; ut sciatis et cognoscatis, quoniam Pater in me, et ego 
in eo[411]. Infrenis audaciae est desperata jam per conscientiam salus, 
et extra pudorem est professa omnis impietas. Nam jam quis nec erubescit 
stultitiae, ubi perdidit religionem: his enim contradicere, amentia potius 
quam ignoratio est. Dominus dixerat, Ego et Pater unum sumus: nativitatis 
hoc sacramentum est, ut Pater et Filius in unitate naturae sint. Et quia 
naturae praesumptio vocaretur in crimen, praesumendi ratio docetur ex causa. 
Ait enim: Si non facio opera Patris,
______________________________________________________________________
nolite credere mihi[412]. Si non opera Patris facit, non credendum ei est, 
profitenti Dei esse se filium. Non habet ergo nativitas novam externamque 
naturam; quia per id filius esse credendus est, quod opera patris efficiat. 
Quid hic adoptio, quid indulgentia nominis loci invenit, ne ex natura Dei 
filius sit; cum Dei filius ex naturae paternae operibus credendus sit? 
Non exaequatur aut similis 197 est Deo creatura, neque ei naturae alienae 
potestas comparatur: sola ei nativitas filii non impie per similitudinem 
creditur aequalis. Nam quidquid extra eum est, cum contumelia ei honoratae 
virtutis aequabitur. Si enim aliquid, quod non ex ipso est, reperiri potest 
simile ei ac virtutis ejusdem; amisit privilegium Dei sub consortio coaequalis; 
jamque non erit Deus unus, a
______________________________________________________________________
quo indifferens sit deus alius. At vero non habet contumeliam, proprietatis 
aequalitas: quia suum est, quod sui simile est; et ex se est, quod sibi 
ad similitudinem comparatur; nec extra se est, quod quae sua sunt potest: 
et profectus dignitatis est, genuisse potestatem, nec alienasse naturam. 
Opera Patris efficit Filius; et per id credi se Dei filium postulat. Non 
est praesumptio arrogans, quae probari se non nisi ex his quae gerat poscit. 
Gerere autem se non sua, sed quae Patris sunt, testatur; ne per magnificentiam 
gestorum naturae nativitas auferatur. Et quia sub sacramento assumpti corporis, 
et nati ex Maria hominis, Dei filius non intelligebatur, fides nominis 
intimatur ex gestis, cum ait: Si autem facio, et mihi non vultis credere, 
operibus credite (Ibid.,
38). Credi sibu primum quod Dei filius sit, nisi ex operibus Patris quae 
ipse efficit, non vult. Quod si facit opera, et per humilitatem corporis 
fide professionis indignus est, operum fidem postulat. Cur enim sacramentum 
nati hominis, intelligentiam divinae nativitatis impediat; cum divina nativitas 
omne opus suum sub ministerio assumpti hominis exsequatur? Si igitur homini 
per opera non creditur quod Dei filius sit; credatur operibus quod Dei 
filii sint, quia negari quod Dei sint non possunt. Omne enim in se filius 
Dei habet nascendo, quod Dei est: et idcirco opus Filii opus Patris est, 
quia nativitas nec extra naturam eam est ex qua manet, et naturam eam in 
se habet unde subsistit.
          27.
          Filius in Patre, et vicissim. Quidquid in Deo est, unum est. 
Filius vita de vita, adeoque non ex nihilo. --Faciens igitur opera Patris, 
et postulans ut si sibi non crederetur, vel operibus 198 ipsis crederetur, 
demonstrare debuit quid esset operibus credendum, nempe quod sequitur: 
Si autem facio, et mihi non vultis credere, operibus credite; ut sciatis, 
et cognoscatis, quoniam Pater in me, et ego in eo[413]. Hoc est illud, 
Dei filius sum; hoc est illud, Ego et Pater unum sumus. Haec est nativitatis 
natura: hoc salutaris fidei sacramentum, non dividere quod unum sunt, nec 
nativitati adimere naturam, et ex vivente Deo viventis Dei veritatem confiteri. 
Non enim ex compositis atque inanimis Deus, qui vita est, subsistit: neque 
qui virtus est, ex infirmibus
______________________________________________________________________
continetur: neque qui lux est ex obscuris coaptatur: neque qui spiritus 
est, ex disparibus formabilis est. Totum in eo quod est, unum est: ut quod 
spiritus est, et lux et virtus et vita sit; et quod vita est, et lux et 
virtus et spiritus sit. Nam qui ait, Ego sum, et non demutor[414]; non 
demutatur ex partibus, nec fit diversus ex genere. Haec enim, quae superius 
significata sunt, non ex partibus in eo sunt; sed totum hoc in eo unum 
et perfectum, omnia Deus vivens est. Vivens igitur Deus, et aeterna naturae 
viventis potestas est: et quod cum sacramento scientiae suae ex eo nascitur, 
non potuit aliud natum esse quam vivens. Nam cum ait, Sicut misit me vivens 
Pater, et ego vivo per Patrem[415]; docuit vitam in se per viventem Patrem 
inesse. Dehinc
______________________________________________________________________
cum dicit, Sicut enim Pater habet vitam in semetipso, sic et Filio dedit 
vitam habere in semetipso[416]; omnia viva sua ex vivente testatus est. 
Quod autem ex vivo vivum natum est, habet nativitatis profectum sine novitate 
naturae. Non enim novum est, quod ex vivo generatur in vivum; quia nec 
ex nihilo ad nativitatem vita quaesita est, et vita, quae nativitatem sumit 
ex vita, necesse est per naturae unitatem, et perfectae atque inenarrandae 
nativitatis sacramentum, ut et in vivente vivat, et in se habeat vitam 
viventem.
          28.
______________________________________________________________________
Qui in Patre sit. Humanae nativitatis comparatio. Nativitatis utriusque 
discrimen. --Admonuisse nos in exordio sermonis[417]199 nostri meminimus, 
humanas comparationes divinis non satisfacere exemplis; tamen pro parte 
intelligentiae nostrae sensum formis corporalibus erudiri. Humanae nativitatis 
conscientiam consulo, utrum non intra patres maneat origo nascentium. Nam 
tametsi elementa illa inanima ac turpia, quibus nascendi causae inchoantur, 
in hominem alterum effluant, naturae tamen virtute intra se invicem manent: 
dum et per datam naturae ejusdem originem, nascentem sequitur ille qui 
gignit; et per acceptam nativitatem, cujus virtus etsi derivetur, non tamen 
aufertur, in gignente se manet ille
______________________________________________________________________
     417: (Lib. I, n. 19; lib. IV, n. 2; et lib. VI, n. 
     9)
qui nascitur. Et hoc quidem tantum ad humanae nativitatis intelligentiam 
commemoratum a nobis sit, non etiam ad perfectum in unigenito Deo nativitatis 
exemplum: quia naturae humanae infirmitas ex disparibus comparatur, et 
ex inanimis continetur ad vitam. Nec statim in ea quod gignitur vivit, 
neque totum vivit ex vita; cum in ea multa sint, quae sine naturae suae 
sensu, cum excreverint, desecentur. In Deo vero totum quod est vivit. Deus 
enim vita est: et ex vita non potest quidquam esse nisi vivum. Neque ex 
derivatione, sed ex virtute nativitas est. Ac sic dum totum quod est vivit, 
et dum totum, quod ex eo nascitur, virtus est; habet nativitatem, non habet 
demutationem; et impertit profectum, nec amittit naturam: dum et nativitatem 
quam dedit per indiscretae naturae
similitudinem sequitur, et nativitas eam, quae vivens ex vivente est, naturam 
nascendo non deserit.
          29.
          Ignis comparatio altera. --Affert autem pro parte fidei hujus 
significationem, ignis in se ignem habens, et in igni ignis manens. Nam 
cum sit in eo splendor luminis, naturae calor, virtus urendi, mobilitas 
aestuandi; totum tamen ignis est, et haec universa, una natura est. Habet 
quidem ex infirmitate, quod per materiam subsistit ac vivit, et cum ea 
per quam vixerat deficit. Sed hoc, quod incomparabile 200 Dei est, comparatione 
ex parte cognoscimus;
ut non incredibile in Deo sit, quod pro parte aliqua in terrenis reperiatur 
elementis. Quaero itaque nunc utrum divisio ac separatio sit, cum ignis 
ex igne est. Aut numquid absciditur natura ne maneat, aut non sequitur 
natura ne insit, cum accenso lumine ex lumine per quemdam quasi nativitatis 
profectum naturae nulla desectio sit, et tamen sit lumen ex lumine? Aut 
numquid hoc non manet in eo, quod ex sese sine desectione subsistit? Aut 
hoc non inest in eo, unde non recisum est, sed cum unitate substantiae 
naturalis exivit? Et quaero anne non unum sint, cum lumen ex lumine nec 
divisione separabile sit, nec genere naturae?
          30.
          Comparationum quis usus. --Et haec, ut dixi, ad intelligentiam 
fidei tantum comparata sint, non
etiam ad Dei dignitatem, ut nos potius intelligentiam invisibilium ex corporalibus 
sumeremus, non utique ut aliquod naturae Dei satisfaceret comparationis 
exemplum: cum dignum et justum esset testanti de se Deo credere. Sed quia 
simpliciorum fidem furor haereticus turbaret, ut id de Deo credi non oporteret, 
quod difficile, nisi per corpoream comparationem, posset intelligi: idcirco 
secundum illud jam etiam superius memoratum a nobis Domini dictum: Quod 
de carne nascitur, caro est: quod autem de spiritu, spiritus est[418], 
quia Deus spiritus est, utile existimavimus haec pro parte inserere comparationis 
exempla: ne mentiri de professione sua existimaretur, cum divinae nobis 
professionis intelligentiam ex aliquo naturalia creaturarum
______________________________________________________________________
exempla praestarent.
          31.
          Filio natura divina vi nativitatis. Per hanc ipse in Patre et 
Pater in eo. Patrem dicens dicit et Filium. --Igitur ex vivente vivens 
Dei filius, et ex Deo Deus, et naturae inseparabilis atque indissimilis 
unitatem et sacramentum nativitatis ostendens, ait, Ego et Pater unum sumus. 
Et quia calumnia dicti tamquam insolentis exsisteret; ut conscientiam potius
naturae demonstraret in dicto, subjecit, Dicitis quia blasphemavi, quoniam 
dixi, 201 Filius Dei sum, unitatem naturae ex nativitate esse contestans. 
At vero ut nativitatis fidem professio absoluta firmaret, nec naturae tamen 
afferret nativitas professa dissidium; hanc totius responsionis suae tenuit 
absolutionem, Operibus credite, quoniam Pater in me, et ego in Patre. Quid 
hic non naturale ac proprium sub sacramento nativitatis ostensum est? Insunt 
sibi invicem, dum non est nisi ex patre nativitas, dum in Deum alterum 
naturae vel exterior vel dissimilis non subsistit, dum Deus ex Deo manens 
non est aliunde quod Deus est. Infer duos, si occasio patet, fidei Ecclesiae 
deos: aut solitarium Deum vel falsa saltem mentire ratione: Filium, si 
potes, a Patre
absque nativitatis tantum confessa veritate discerne, Filius in Patre est, 
et in Filio Pater, non per transfusionem refusionemque mutuam, sed per 
viventis naturae perfectam nativitatem. Ita in Deo patre et in Deo filio 
neque duos connumerabis deos, quia unum uterque sunt; neque singularem 
praedicabis, quia uterque non unus est. Non habet igitur fides apostolica 
duos deos, quia nec duos patres habeat, nec duos filios. Confitendo patrem, 
confessa filium est: credens in filium, credidit et in patrem: quia et 
nomen patris habet in se filii nomen. Non enim nisi per filium pater est; 
et significatio filii, demonstratio patris est: quia non nisi ex patre 
sit filius. In unius itaque confessione non unus est: dum et patrem consummat 
Filius, et Filii ex Patre nativitas
est. Non demutatur autem per nativitatem natura, ne secundum similitudinem 
generis sui eadem sit. Eadem autem ita est, ut per nativitatem et generationem 
uterque potius unum confitendus sit esse, non unus.
          32.
          Epilogus. Qui Pater et Filius Deus unus et non solus, invicem 
sunt. --Duos itaque praedicet deos, qui potest unum praedicare sine uno: 
aut singularem Deum doceat, qui possit negare et unum 202 uni per
naturae virtutem et per sacramentum generationis et nativitatis non inesse. 
Naturam quoque diversam deputet ad utrumque, qui nesciat Patrem et Filium 
quod unum sint praedicatos. Deleant haeretici evangelicam Filii de se professionem, 
Ego in Patre, et Pater in me: ut possint vel duos deos praedicare, vel 
solum. Non sunt naturarum significationes in naturae unius proprietate: 
nec duos deos Dei ex Deo veritas perficit, nec singularem Deum Dei patitur 
nativitas, nec non unum sunt qui invicem sunt. Invicem autem sunt, cum 
unus ex uno est: quia neque unus uni aliud per generationem quam quod suum 
est dedit, neque unus ab uno aliud per nativitatem obtinet quam unius. 
Apostolica igitur fides, sive Patrem praedicabit, praedicabit Deum
unum; sive Filium confitebitur, confitebitur Deum unum: quia et eadem atque 
indissimilis Dei natura sit in utroque, et quod dum et Pater Deus et Filius 
Deus est, et unum sit naturae nomen utriusque, unus utrumque significat. 
Nam ex Deo Deus, vel in Deo Deus, nec deos duos perficit, cum unus ex uno 
in natura et nomine maneat unius; nec in solitarium Deum deficit, cum unus 
et unus in significatione non solus sit.
          33.
          Iter ad Patrem per Filium: qui hoc intelligatur. --Non incertam 
aut dubiam Dominus tanti sacramenti doctrinam reliquit, nec nos in ambiguae 
intelligentiae deseruit errore. Et audiamus eum omnem fidei hujus cognitionem 
Apostolis revelantem: ait enim[419]: Ego sum via et veritas et vita: nemo
______________________________________________________________________
venit ad Patrem, nisi per me. Si scitis me, et Patrem meum scitis: et a 
modo scietis eum, et vidistis eum. Ait illi Philippus: Domine, ostende 
nobis Patrem, et sufficit nobis. Dicit ei Jesus: Tanto tempore vobiscum 
sum, et non nostis me? Philippe, qui vidit me, vidit et Patrem. Quomodo 
tu dicis, ostende nobis Patrem? Non credis mihi, quoniam ego in Patre, 
et Pater 203 in me est? Verba, quae ego loquor vobis, non a me loquor; 
sed Pater, qui in me manet, ipse
facit opera sua. Credite mihi, quoniam ego in Patre, et Pater in me. Sin 
autem, vel propter opera ipsa credite. Non nos in erratica atque in invia 
deducit ille qui via est, neque illudit per falsa qui veritas est, neque 
in mortis relinquit errore qui vita est. Et quia haec benigna ad salutem 
nostram dispensationis suae nomina ipse constituit, ut nos tanquam via 
in veritatem deduceret, et veritas constitueret in vita; cognoscendum est, 
quod illud obtinendae vitae sacramentum esse demonstret. Nemo venit ad 
Patrem nisi per me[420]. Iter ad Patrem per Filium est. Et quaerendum est 
utrum hoc per doctrinae admonitionem, an per naturae fidem sit: quia videri 
possumus per doctrinam Filii potius ad Patrem, quam per confessionem paternae 
in eo divinitatis venire. Intelligentiae
______________________________________________________________________
igitur sensum in consequentibus requiramus. Non enim fides ex arbitrio 
nostro, sed ex dictorum est ineunda virtutibus.
          34.
          Filium qui sciat, scire et Patrem. --Nam hoc sequitur: Si scitis 
me, et Patrem meum scitis[421]. Homo Jesus Christus cernitur: et quomodo 
si ipse cognitus sit, erit cognitus Pater; cum naturae suae, id est, hominis 
in eo habitum Apostoli recognoscant, et liber a corporali Deus carne, non 
in hac corporalis carnis infirmitate noscendus sit? Sed in sacramento assumpti 
corporis divinitatis paternae naturam in se Dominus confirmans, hunc ordinem 
tenuit: Si scitis me, et patrem meum scitis: et a modo scietis eum, et 
vidistis eum. Tempus visionis separavit a tempore cognitionis. Nam quem 
cognoscendum
______________________________________________________________________
ait, eumdem jam dixit et visum ut naturae jam pridem in se conspectae scientiam 
ex tempore nunc hujus revelationis acciperent.
          35.
          Philippus hoc non capit; cur. Qui salva fide Patrem sibi ostendi 
rogat. --Sed commovit apostolum Philippum novitas dictorum. Homo cernitur, 
Dei se filium confitetur, cognito se cognoscendum Patrem fatetur. Patrem 
visum esse dicit, et per id cognoscendum esse quia visus sit. Humani istud 
animi infirmitas
non capit, 204 nec fidem sumit tam diversarum rerum professio; ut qui tunc 
visus sit, nunc cognoscendus sit, cum vidisse cognitio sit; ut si Filius 
cognitus sit, et Pater cognitus sit: cum cognitionem Filii ipse secundum 
hominem corporalis et visus et tactus ingesserit, cognitionem autem ex 
eo Patris, ipsa illa differens ab eo conspecti hominis natura non praestet, 
et frequenter Filius Patrem a nemine visum esse testatus sit. Prorupit 
igitur apostolica familia ritate et constantia Dominum interrogans Philippus: 
Domine, ostende nobis Patrem, et sufficit nobis. Non fides nunc periclitatur: 
sed ignorationis hic error est. Visum enim jam, et a modo cognoscendum 
Dominus Patrem dixerat: sed visum esse Apostolus non intellexerat. Denique 
non visum negavit; sed ostendi sibi
rogavit: neque ostensionem veluti corporalis contemplationis desideravit, 
sed demonstrationem intelligendi ejus qui visus est postulavit. Filium 
enim in habitu hominis viderat: sed quomodo per id Patrem viderit, nescit. 
Nam ad quod dixerat, Domine, ostende nobis Patrem[422], ut ostensio illa 
intelligendi potius esset demonstratio, quam videndi, subjecit, et sufficit 
nobis. Non adempta est fides dicto; sed cognoscendi demonstratio est postulata, 
quae sufficeret ad fidem dicti: quia per Domini professionem auctoritas 
esset non incerta credendi. Hinc autem ostendendi Patris petitio orta est, 
quia dictus esset visus esse, et per hoc noscendus esse, quia visus sit. 
Nec impudens erat, ostensionem ejus qui visus est postulare.
______________________________________________________________________
          36.
          Quod Dei in Christo naturam nondum nosset arguitur. --Dominus 
itaque dictis Philippi haec reddidit: Tanto tempore vobiscum sum; et non 
nostis me, Philippe[423]? Arguit Apostoli in cognoscendo se ignorationem: 
quia superius se cognito Patrem quoque cognitum esse dixisset. Sed quid 
illud est, quod queritur se tanto tempore cognitum non fuisse?
______________________________________________________________________
Scilicet quia se cognito, paternae in se naturae esset intelligenda divinitas. 
Cum enim ea, quae gereret, propria Deo essent, calcare undas, jubere ventis, 
inintellecta demutatione vini 205 incrementoque panum cum gestorum fide 
gerere, fugare daemonas, morbos depellere, damna corporum rependere, emendare 
vitia nativitatis, peccata dimittere, vitam mortuis reddere; et haec agere 
carnalem, et Dei se filium inter ista profitentem: hinc querelae omnis 
orta conquestio est, quod in sacramento nativitatis humanae, gessisse haec 
in homine assumpto Dei non intellecta natura est.
          37.
          Patrem exhibet ut vivens ipsius imago. --Et idcirco arguens, 
cur cum haec tanto tempore gereret, agnitus non fuisset; postulantibus 
ut sibi Patrem
ostenderet, ait: Qui me vidit, vidit et Patrem[424]. Non hic ille contemplationem 
corpoream et visum oculorum carnalium significat, sed eorum de quibus dixerat, 
Nonne vos dicitis, quoniam adhuc quatuor menses sunt, et messis venit? 
Ecce dico vobis, levate oculos vestros, et adspicite regiones, quia albae 
sunt ad messem[425]. Nec tempus patitur, nec albentium ad messem regionum 
significatio permittit, aliquid hic terrenum et corporeum intelligi: sed 
ad perfectorum fructuum beatitudinem contuendam, intelligentiae jussit 
oculos elevari, ut nunc dicens: Qui me vidit, vidit et Patrem. Non enim 
hoc, quod ex partu virginis carnale est, ad contemplandam in eo Dei formam 
et imaginem proficit: neque ad incorporalis Dei naturam videndam assumpti 
hominis species in exemplo
______________________________________________________________________
est. Sed agnitus in eo Deus est, si quibus tamen ipse agnitus est, ex virtute 
naturae: et intellectus Deus Filius id praestat, ut intellectus et Pater 
sit: dum ita imago est, ut non differat genere, sed significet auctorem. 
Imagines enim caeterae ex diversis aut metallis aut fucis aut generibus 
aut artibus reddunt eorum species, quorum sunt imagines institutae:
sed numquid ut imagines verae sint, exaequari possunt inanima viventibus, 
et vel picta vel sculpta vel fusa nativis? Filias autem Patri non secundum 
haec (horum ad instar) imago est: quia viventis vivens imago est, et ex 
eo natus non habet naturae diversitatem, et in nullo diversus tenet naturae 
ejus ex qua non diversus est potestatem. Quod ergo imago est, eo proficit, 
ut Patrem Deum unigeniti Dei significet nativitas; significet autem, ut 
forma ipse et imago invisibilis Dei: et per hoc non amittit naturae 206 
unitam similitudinem, quia nec careat virtute naturae.
          38.
          Dei verbis nec Deus singularis, nec dispar Filius. --Et hinc 
illud est, Tanto tempore vobiscum sum, et non nostis me, Philippe? qui 
vidit me, vidit
et Patrem. Quomodo tu dicis, Ostende nobis Patrem? Non creditis mihi quoniam 
ego in Patre, et Pater in me est[426]? Non relictus est hominum eloquiis 
de Dei rebus alius praeter quam Dei sermo: omnia reliqua et arta et conclusa 
et impedita sunt et obscura. Si quis aliis verbis demonstrare hoc, quam 
quibus a Deo dictum est, volet; aut ipse non intelligit, aut legentibus 
non intelligendum relinquit. Dominus dixit, cum rogaretur ut ostenderet 
Patrem, Qui me vidit, vidit et Patrem. Hoc demutare antichristi est, hoc 
negare Judaei est, hoc nescire gentilis est. Sed forte intelligentiae sensus 
in crimine sit. Sit in fide nostra vitium, si in dictis Dei resedit obscuritas. 
Nam nec solitarium sermo significat, et indifferentem tamen naturam professio 
docet. Visum enim
______________________________________________________________________
in Filio et Patrem, nec singularis potest esse, nec disparis: quia per 
hunc ille visus, neque non unum sunt in sacramenti professione, neque unus. 
Et quaero quid significasse in eo Dominus credatur, cum dicit: Qui me vidit, 
vidit et Patrem? Non tenes unionem, ubi per conjunctionem ipsam paterni 
nominis significatur adjectio. Cum enim dicitur, et Patrem, exclusa est 
singularis atque unici intelligentia. Et quid reliquum est, nisi ut per 
naturae unitam similitudinem Pater per Filium visus sit? Et ne hoc incertum 
nobis ad fidem relinqueretur; Dominus subjecit: Quomodo tu dicis, Ostende 
nobis Patrem?
Quae enim ignorandi Patrem aut ostendendi ignorantibus necessitas relinquebatur, 
cum Pater in Filio visus esset?
          39.
          Pater in Filio visus ex proprietate naturae. Contra Sabellium. 
Contra Arium. Qui in se invicem Pater et Filius. --Visus autem adeo est 
ex proprietate naturae, dum ex indifferentia atque in genere veritatis 
unum sunt natus et generans, ut hic Domini sermo sequeretur: Non creditis, 
quoniam ego in Patre, et Pater in me[427]? Inseparabiles esse per naturalem 
similitudinem Patrem et Filium, non possumus verbis aliis docere, nisi 
Filii. Non enim hic per demutationem nominum atque specierum Filius, qui 
via est et veritas et vita, mimis theatralibus ludit: ut in assumpto homine 
207 se filium Dei nuncupet, in
______________________________________________________________________
natura vero Deum patrem, et unus ac solus personali demutatione se nunc 
in alio mentiatur. Non itaque ipse solitarius, nunc sibi filius est, nunc 
se sibi profitetur in patrem, et naturae nomina infert cessante natura. 
Alia hic verborum simplicitas est: nam et Pater pater est, et Filius filius 
est. Sed in his nominibus ac rebus nihil in se novum, nihil diversum, nihilque 
peregrinum est. Tenet enim naturae veritas proprietatem; ut quod ex Deo 
est, Deus sit, et nec deminutio sit nativitas, nec diversitas: dum et Filius 
non in naturam externam ac dissimilem patri Deo subsistit, nec Pater alienum 
quid sit a se nativitati Unigeniti acquirens, sed universa potius quae 
sua sunt sine damno impertientis indulsit. Atque ita nec natura Dei caret, 
dum non aliunde
quam ex Deo Deus est; nec a Deo differt, dum non aliud ipse quam Deus est: 
quia et nativitas Dei consistit in Filio, nec per nativitatem Dei amisit 
ex se Dei natura quod Deus est. Pater igitur in Filio est, et Filius in 
Patre, Deus in Deo: non per duplicem convenientium generum conjunctionem, 
neque per insitivam capacioris substantiae naturam; quia per corporalem 
necessitatem, exteriora fieri his quibus continentur interiora non possunt: 
sed per nativitatem viventis ex vivente naturae; dum res non differt, dum 
naturam Dei non degenerat nativitas, dum non aliud aliquid quam in Deum 
ex Deo Deus nascitur,
dum nihil his novum est, nihil alienum, nihil separabile, dum in Patre 
et Filio credere deos duos impium est, dum Patrem et Filium singularem 
Deum praedicare sacrilegum est, dum Deum ex Deo quod in similitudine generis 
unum sint negare blasphemum est.
          40.
          Nec aliud sunt, nec unus: dum et loquitur Filius, sed non a se: 
dum Pater agit, sed per Filium in quo et maneat. --Ac ne dubium hoc atque 
ambiguum sacramentum fides evangelica susciperet, hunc doctrinae suae Dominus 
ordinem tenuit: Non creditis mihi, quoniam ego in Patre, et Pater in me? 
Verba quae ego loquor vobis, non a me loquor; sed Pater, qui in me manet, 
ipse facit opera sua[428]. Quibus, rogo, aliis in Patre et Filio naturae 
proprietas
______________________________________________________________________
demonstrari, quam his ipsis verbis, potuit et potest, nativitatis tamen 
in omnibus significatione praelata? Cum enim 208 ait: Verba quae ego loquor 
vobis, non a me loquor; non exemit personam, neque se filium denegavit, 
nec naturam in se paternae virtutis abscondit. Nam dum loquitur ipse (signatus 
pronomine ego ), in substantia manens loquitur: dum autem non ab se loquitur, 
nativitatem in se Dei ex Deo patre testatur. Ipse in separabilis ab eo 
atque indissimilis unitate naturae: quia quamvis ab eo loquatur, ipse tamen 
loquitur. Nam qui non a se loquitur, et tamen loquitur, non potest non 
esse dum loquitur: et dum non a se loquitur, ostendit non suum tantum esse 
quod loquitur. Subjecit enim: Sed Pater, qui in me manet, ipse facit opera 
sua. Manere
in Filio Patrem, non est singularis atque unici: operari vero per Filium 
Patrem, non est differentis aut exteri. Sicuti non unius est, non ab se 
loqui quae loquatur; neque rursum alieni ac separabilis sit, loqui per 
loquentem: sed hoc eorum sacramentum est, qui unum sunt. Et uterque non 
aliud sunt, qui per naturae proprietatem in sese sunt: quorum haec unitas 
est, ut loquens non ab se loquatur; neque qui non ab se loquitur, non loquatur. 
Et quia in se Patrem et loqui et operari docuerat; perfectae hujus unitatis 
fidem statuit, dicens: Sed Pater, qui in me manet, ipse facit opera sua. 
Credite mihi, quoniam ego in Patre, et Pater in me. Sin autem, vel propter 
opera ipsa credite[429]. Pater operatur in Filio; sed et Filius opus Patris 
operatur.
______________________________________________________________________
          41.
          Nativitatis et naturae suae divinae fidem poscit Christus. Unigenito 
proprium est inesse simul et subsistere. --Ne ergo per virtutis efficientiam, 
et non per naturae quae secundum nativitatem est proprietatem, Pater in 
Filio et operari crederetur et loqui; ait: Credite mihi, quoniam ego in 
Patre, et Pater in
me[430]. Quid est istud, rogo: Credite mihi? Certe ad id refertur quod 
dictum est: Ostende nobis Patrem. Fides confirmatur ex credendi praecepto, 
et ea fides quae Patrem sibi ostendi poposcerat. Non enim suffecerat dixisse: 
Qui me vidit, vidit et Patrem, nisi intelligentiam nostram eo usque protenderet, 
ut cum Patrem nosceremus in Filio, Filium tamen esse meminissemus in Patre: 
ne transfusio potius alterius in alterum existimaretur, quam per generationem 
nativitatemque unitas ejusdem in utroque naturae. Credi itaque sibi Dominus 
vult, ne forte per 209 assumpti hominis dispensationem fidei conscientia 
periclitetur. Certe si quid afferat ambiguitatis caro, et corpus, et passio: 
vel operibus credatur, Deum in Deo esse, et ex Deo Deum esse,
______________________________________________________________________
unum eos esse: dum naturae virtute uterque in se est, et neuter sine altero 
est: dum et Pater nihil ex suis amittit in Filio, et Filius totum sumit 
ex Patre quod filius est. Non est corporalium naturarum ista conditio, 
ut insint sibi invicem, ut subsistentis naturae habeant perfectam unitatem, 
ut manens unigeniti nativitas a paternae divinitatis sit inseparabilis 
veritate. Unigenito tantum istud Deo proprium est, et in sacramento verae 
nativitatis fides ista est, et spiritalis virtutis hoc opus est, nihil 
differre esse et inesse: 210 inesse autem non aliud in alio, ut corpus 
in corpore; sed ita esse ac subsistere, ut in subsistente insit; ita vero 
inesse, ut et ipse subsistat. Nam uterque subsistens, per id non sine alio 
est, dum secundum generationem et nativitatem
subsistentis natura non alia est. Hinc enim illud est: Ego et Pater unum 
sumus, et: Qui me vidit, vidit et Patrem, et: Ego in Patre, et Pater in 
me[431]: quia non differt nec degenerat nativitas, quia unius in Patre 
et Filio divinitatis sacramentum nativitatis natura consummat, dum Dei 
filius non aliud quam Deus est. Et idcirco non in deos duos unigeniti generatio 
deputatur: quia in Deum filius Dei nascens, naturam in se Dei se gignentis 
exhibuit.
        211-212 LIBER OCTAVUS.
Naturalem Filii et Patris unitatem propugnat. Prooemium in eo versatur, 
ut episcopo nec innocentiam sine scientia, nec sine innocentia scientiam
______________________________________________________________________
sufficere ostendat. Tum pius aeque ac doctus Praesul varias ad simplices 
decipiendos Arianorum technas fallacesque interrogatiunculas exponit. Quia 
vero illi Christi verba, Ego et Pater unum sumus ad solam voluntatis concordiam 
detorquent, eamque interpretationem his aliis confirmare solent. Credentium 
erat
anima et cor unum; et, Qui plantat et qui rigat unum sunt; et, Ut omnes 
unum sint, sicut tu, Pater, in me, et ego in te: contendit unum esse, fideles 
quidem per unam unius fidei naturam, plantantem vero et rigantem, quatenus 
uno baptismo una res effecti unius etiam regenerationis sint ministri: 
demum imperite omnino Christum dicturum fuisse ut unum sint, pro ut unum 
velint, si solam voluntatis concordiam suis precare voluisset. Hinc qua 
ratione, Christo mediante, unum cum Patre naturaliter simus explicat: idque 
defendit nobis praestari tum per aeternam gloriam, qua honorem ipsi a Patre 
datum accipimus, tum per Incarnationis mysterium, quo propriam carnis nostrae 
naturam retinet arctissime sibi copulatam, tum maxime per Eucharistiae 
sacramentum, quo veram
illius carnem ac sanguinem sumimus. Neque hic tacetur incredibilis haereticorum 
calumnia, vulgo jactitantium Patrem et Filium ab iis discordes affirmari, 
qui nudam illam voluntatis concordiam non recipiunt.
Deinceps naturalem utriusque unitatem pluribus demonstrat: Primo, quia 
Spiritus sanctus, cum a Patre procedat, a Filio tamen et mittitur et accipit; 
et hoc quidem, quia ipsius sunt omnia quae Patris sunt. Secundo, quia Patris 
et Filii ita unus est Spiritus, ut Spiritus Christi habitet in nobis, cum 
in nobis est Spiritus Dei. Tertio, quia sine anathemate sunt, qui Christo 
cultum exhibeant; cum in maledicto sit religio creaturae. Quarto, quia 
in Spiritu Dei loquitur, qui Jesum esse vere Dominum confitetur. Quinto, 
quia non nomine solo, sed natura Dominum eum esse credidit Apostolus, qui 
spiritalia
Ecclesiae dona ob Spiritus unitatem modo Patri, modo Domino attribuit. 
Sexto, quia vere Dominus est, qui unus est: aut certe si Christus unus 
Dominus non sit Deus, quia Deus unus est; Pater pari jure negandus erit 
Dominus. Septimo, quia non modo Dominus, sed et Deus super omnia nuncupatur. 
Octavo, quia licet hoc, Deus ex quo omnia, et: Dominus per quem omnia, 
personarum distinctionem sonet, efficientiae tamen, virtutis ac naturae 
significat unitatem; adeo ut alias etiam de Christo dicat Apostolus, ex 
ipso et per ipsum et in ipso esse omnia. Nono, quia cum vitam largiatur 
aeternam propterea quod ipsum signavit Pater; necesse est sit signaculum 
illius vivum ac plenum, cujus in se omnem explicet
formam, omnem virtutem contineat. Ita vero decimo omnem explicat Patris 
formam, ut eum in forma Dei, in qua Deo aequalis sit, Apostolus praedicet. 
Undecimo, quia imago est Dei invisibilis, proindeque nec visibilis, nec 
corporeus, nec finitus. Neque potest dici hanc imaginis rationem in invisibili
quadam qualitate, et non in natura habere sitam; quam in virtute ac unitate 
naturae ponendam confirmat Paulus, ubi subjicit per Christum et in Christo 
creata et reconciliata esse omnia; et id quidem ita, ut in eo reconciliante 
reconciliet Pater. Demum in quo plenitudo divinitatis corporaliter 213, 
id est, vere et substantialiter habitat, non potest non habere quod Deus 
est, et perinde unus est cum eo Deus. Ita vero in his omnibus Filii cum 
Patre unitatem naturalem demonstrat ut pariter adstruat personarum distinctionem.
            1.
          Episcopus et pius debet esse et doctus. Cur Episcopus et bonus 
et doctus esse debeat. Praevidit Paulus fore, quibus teneretur Episcopus 
contradicere. --Beatus apostolus Paulus formam constituendi Episcopi fingens 
, et plane novum Ecclesiae hominem
praeceptis suis condens, hanc veluti summam consummatarum in eo virtutum 
esse docuit dicens: Obtinentem secundum doctrinam fidei verbum, ut potens 
sit exhortari ad doctrinam sanam, et contradicentes revincere. Sunt enim 
multi et non subditi, vaniloqui et seductores[432]. Ita enim quae propria 
disciplinae ac morum sunt, ad sacerdotii meritum utilia esse significat, 
si etiam haec quae ad docendae ac tuendae fidei scientiam necessaria sunt, 
inter reliqua non deerunt, quia non statim boni atque utilis sacerdotis 
est, aut tantummodo innocenter agere, aut tantummodo scienter praedicare: 
cum et innocens sibi tantum proficiat, nisi doctus sit; et doctus sine 
doctrinae sit auctoritate, nisi innocens sit. Non enim apostolicus sermo 
probitatis honestatisque
______________________________________________________________________
praeceptis hominem tantum saeculo conformat ad vitam, neque rursum per 
doctrinae scientiam scribam Synagogae instituit ad legem: sed perfectum 
Ecclesiae principem perfectis maximarum virtutum bonis instituit, ut et 
vita ejus ornetur docendo, et doctrina vivendo. Denique ipsum illum, ad 
quem ei sermo erat, Titum istiusmodi decreto consummandae religionis instruxit: 
In omnibus te ipsum bonorum factorum praebens exemplum docentem cum veneratione 
verbum sanum, irreprehensibile; ut adversarius revereatur, nihil habens 
turpe aut malum de nobis dicere[433]Non ignoravit doctor hic gentium, et, 
ex conscientia loquentis atque habitantis in se Christi, Ecclesiae electus 
magister, morbidi eloquii grassatura esse contagia, et adversum
______________________________________________________________________
sanitatem verborum fidelium desaevituram doctrinae pestiferae corruptionem, 
quae impiae intelligentiae suae luem usque ad ipsam sedem animae demergens, 
profundo serperet malo. Ex his enim ait: Quorum sermo ut cancer serpit[434], 
latenti semper subrepentique contagio sanitatem pervasae
______________________________________________________________________
mentis inficiens. Ob quod sani sermonis in Episcopo voluit esse doctrinam, 
fidei conscientiam, 214 et exhortationum scientiam, adversum impias et 
mendaces et vesanas contradictiones obtinentem. Multi enim sunt, qui simulantes 
fidem non subditi sunt fidei, sibique fidem ipsi potius constituunt, quam 
accipiunt, sensu humanae inanitatis inflati, dum quae volunt sapiunt, et 
nolunt sapere quae vera sunt: cum sapientiae haec veritas sit, ea interdum 
sapere quae nolis. Sequitur vero hanc voluntatis sapientiam sermo stultitiae: 
quia necesse est quod stulte sapitur, stulte et praedicetur. Jam vero stulta 
praedicatio quantum malum est audientium, cum seducuntur in sententiam 
stultitiae sub opinione sapientiae? Et idcirco Apostolus hunc de his ordinem
tenuit dicens: Sunt enim multi et non subditi, vaniloqui et seductores. 
Contradicendum itaque est, et impietati insolenti, et insolentiae vaniloquae, 
et vaniloquio seducenti: et contradicendum per doctrinae sanitatem, per 
fidei veritatem, per verborum sinceritatem; ut et sinceritas veritatis 
sit, et veritas sanitatis.
          2.
          Hoc tempus sibi obvenisse sentit Hilarius. Quid jam ea in re 
perfecerit. Quam viam contra haereticos teneat. --Ac mihi quidem ea nunc 
commemorandae hujus sententiae apostolicae fuit causa, quia homines mente 
perversi, et professione fallaces, et spe inanes, et sermone viperei, contradicendi 
nobis necessitatem imponunt: dum lethales doctrinas, et morbidas intelligentias, 
et corruptas voluntates, simplicitati audientium
per speciem religionis insinuant: id apud eos praetermissa apostolicae 
praedicationibus sinceritate agentes, ne Pater pater sit, ne Filius filius 
sit, ne Deus deus sit, ne fides fides sit. Quorum vesanis mendaciis renitentes 
usque eo jam sermonem responsionis nostrae tetendimus, ut cum[435]Deum 
et Deum, et[436]verum Deum in vero Deo demonstrassemus ex lege; tum deinde[437]perfectam 
ac veram unigeniti Dei nativitatem ex evangelicis atque apostolicis doctrinis 
ostenderemus; postremo[438]ut verum Deum Dei filium et indifferentis
______________________________________________________________________
a Patre naturae, eodem praedicationis nostrae cursu doceremus: ita ut nec 
singularem Deum fides Ecclesiae, nec duos deos profiteretur; cum 215 nec 
nativitas Dei solitarium Deum sineret, nec nativitas perfecta diversarum 
naturarum nomina in diis duobus admitteret. Duplex autem nobis in refellendis 
eorum vaniloquiis cura est, ut primum quae sunt sancta et perfecta et sana 
doceamus, neque sermo noster per deflexus quosdam atque anfractus oberrans, 
et ex deviis atque erraticis cuniculis emergens, veritatem quaerat potius 
quam ostendat: tum deinde ut quae ab illis inanium ac fallacium sententiarum 
argutiis ad speciem veri blandientis aptantur, ea ipsa conscientiae omnium 
ridicula esse et inepta pandamus. Non enim sufficit nobis
docuisse quae pia sunt, nisi piissima ea esse per id intelligantur, dum 
quae impia sunt refelluntur.
          3.
          Haeretici plus impendunt curae ad falsa insinuanda quam Catholici 
ad vera. Interrogationes quibus simplicium fidei insidiantur. --Ut vero 
bonis et prudentibus viris naturae ac studii est, totos se ad beatae spei 
alicujus obtinendam vel rem vel tempus praeparare, ne in aliquo minor sit 
exspectatione procinctus; ita istis haeretico furore amentibus sollicitudinis 
maximae est, toto adversus piae fidei veritatem impietatis suae ingenio 
laborare: ut adversus eos, qui religiosi sunt vincant esse irreligiosi; 
et ultra spem vitae nostrae vitae suae desperatione potiores sint; et plus 
impendant cogitationis ad falsa, quam nos doctrinae aptamus ad vera. Piis 
enim fidei nostrae professionibus has impiae perfidiae suae contradictiones 
elaboraverunt, ut primum requirant, utrumne nobis in fide Deus unus sit; 
deinde subjiciant, an etiam Christus Deus sit; postremo, an Pater major 
sit Filio: ut cum audierint in professione Deum unum, utantur ea ad id, 
ne Christus Deus sit. Non enim de Filio quaerunt, an Deus sit: sed id tantum 
volunt, de Christo interrogando, ne filius sit; ut simplicis fidei hominem 
captantes, per unius eum Dei fidem a Christi Dei confessione depellant, 
dum jam non unus Deus sit, si sit Deus confitendus et Christus.
Jam vero hic quanta saecularis ingenii subtilitate contendunt, cum dicunt, 
Si unus est, quisquis ille alius videbitur esse, jam non erit. Quod si 
alius est, jam unus hic non erit: cum natura non sinat, ut ubi alius est, 
ibi unus sit: aut 216 ubi sit unus, ubi alius sit. Dehinc cum facilitatem 
credentis atque audientis, arte subdolae hujus assertionis eluserint, tum 
id aptant, quod tamquam jam faciliore via obtineant, ut Deus Christus ex 
nomine potius quam ex natura sit; quia generale hoc in eo nomen in nullo 
eam, quae vera sola est, unius Dei fidem destruat: et per hoc Pater filio 
major sit, quia differente natura, cum non nisi Deus unus est, major Pater 
sit proprietate naturae; sit que hic nuncupatus filius, et creatio ex Dei 
voluntate subsistens, quia et
minor Patre sit; et Deus non sit, quia Deus unus Deum alium esse non patitur, 
et qui minor est, necesse est ut naturae ab eo, qui se est major, alienae 
sit. Et hi quidem quam ridiculi in eo sunt, praescribentes Deo, cum asserunt, 
ex uno nasci nihil posse, quia universarum rerum ex duorum conjunctione 
nativitas est: Deum autem indemutabilem nullam ex se nativitatem tribuere 
posse nascenti; quia nec accessioni id quod non demutatur obnoxium sit, 
nec solitarii atque unius natura id in se habeat conditionis, ut generet.
          4.
          Fides catholica hactenus asserta et sensu communi et Domini dictis 
confirmatur. --Nos autem evangelicam atque apostolicam fidem doctrinis 
spiritalibus assecuti, et beatae aeternitatis spem in Patris et
Filii confessione sectantes, demonstrato Dei et Dei ex lege sacramento, 
neque unius Dei fidem excedentes, neque non et Deum Christum praedicantes, 
hunc ex Evangeliis responsionis ordinem sumpsimus, ut veram ex Deo patre 
nativitatem unigeniti Dei doceremus; quia per eam et Deus verus esset, 
neque a natura unius Dei veri esset alienus; ac sic neque Deus negari posset, 
neque ipse alius Deus dici; quia et Deum ( supple, esse) nativitas praestaret, 
et natura in eo unius Dei ex Deo, eum in Deum alterum non separaret. Et 
quamquam ad id nos communis intelligentiae sensus impelleret; ne in natura 
eadem naturarum nomina convenirent, et non unum essent, quibus id quod 
sunt non differret in genere: tamen
ipsis hoc Domini nostri professionibus placuit ostendi, qui cum frequenter 
fidei ac spei nostrae Deum unum intimasset, ut sacramentum unius Dei se 
217 quoque Deo professo probatoque firmaret dixit: Ego et Pater unum sumus: 
et, Si scitis me, scitis et Patrem meum: et, Qui me vidit, vidit et Patrem: 
et, Pater, qui in me manet, ipse facit opera sua: et, Credite mihi, quia 
Pater in me, et ego in Patre: sin autem vel propter opera ipsa credite[439]. 
Nativitatem suam in nomine patris expressit, cognosci Patrem in se cognito 
docet. Unitatem naturae fatetur, cum Pater in se viso videtur. Inseparabilem 
se a Patre testatur, cum in manente in se manet Patre. Fiduciam conscientiae 
tenet, cum his dictis suis credi postulat ex operatione
______________________________________________________________________
virtutis. Atque ita in hac perfectae nativitatis beatissima fide, vitium 
omne, et duum deorum, et Dei singularis exstinguitur: cum qui unum sunt, 
non sit unus; et qui non unus est, non tamen ab eo qui est, ita ex aliquo 
differat, ut uterque non unum sint.
          5.
          EGO ET PATER UNUM SUMUS, exponunt de unitate consensus; quibus 
argumentis. --Haec igitur quia haeretici negare non possunt, quippe cum 
sint tam absolute dicta atque intellecta, tamen stultissimo impietatis 
suae mendacio neganda corrumpunt. Id enim quod ait: Ego et Pater unum sumus[440], 
tentant ad unanimitatis referre consensum; ut voluntatis in his unitas 
sit, non naturae, id est, ut non per id quod sunt, sed per id quod idem 
volunt,
______________________________________________________________________
unum sint. Et illud, quod est in Actibus Apostolorum, huic defensioni suae 
aptant: Multitudinis autem credentium erat anima et cor unum[441]; ut animarum 
et cordium diversitas, in cor unum atque animam per convenientiam ejusdem 
voluntatis unitas sit. Vel illud, quod ad Corinthios scribitur: Qui plantat 
autem, et qui rigat, unum sunt[442]: ut non differente ministerio ad salutem 
et in ejusdem sacramenti profectum, voluntatis sit unitas in duobus. Vel 
id, quod Dominus salutem crediturarum in se gentium a Patre postulans, 
ait: Non pro his autem rogo tantum, sed et pro his qui credituri sunt per 
verbum eorum in me, ut omnes unum sint sicut, tu, Pater, in me, et ego 
in te, ut et ipsi
______________________________________________________________________
sint in nobis[443]: ut quia homines refundi in Deum non possunt, vel ipsi 
invicem in unum atque indiscretum acervum coire, id quod unum sunt, ex 
unitate sit voluntatis, cum et omnes Deo placita agant, et ipsi non dissidentibus 
inter se animorum motibus coeant; 218 atque ita unum eos esse non natura 
efficiat, sed voluntas.
          6.
          Arianorum stultitia. --Nescit plane sapere, qui Deum nescit. 
Et cum sapientia Christus sit, necesse est ut extra sapientiam sit, qui 
Christum aut ignorat, aut audit: ut isti, qui majestatis Dominum, et Regem 
saeculorum, et unigenitum Deum creaturam Dei volunt potius esse quam filium: 
et cum stulte mentiantur, stultius tamen in defensione mendacii sui sapiunt. 
Dilata enim paululum etiam nunc ea,
______________________________________________________________________
quae in Deo patre et in Deo filio est, unitatis proprietate, ex his ipsis 
quibus utuntur refellendi sunt.
          7.
          Naturalis est fidelium per unius fidei naturam unitas. Fideles 
ex unitate sacramentorum sunt unum. --Namque quorum anima et cor unum erat, 
quaero utrum per fidem Dei unum erat. Utique per fidem: per eam enim anima 
et cor unum omnium erat. Et interrogo, utrum fides una, anne altera sit? 
Una certe, etiam ipso Apostolo auctore[444], unam fidem, sicuti unum Dominum, 
et unum baptisma, et unam spem, et unum Deum praedicante. Si ergo per fidem, 
id est, per unius fidei naturam unum omnes erant; quomodo non naturalem 
in his intelligis unitatem, qui per naturam unius fidei unum sunt? Omnes 
enim renati
______________________________________________________________________
erant ad innocentiam, ad immortalitatem, ad cognitionem Dei,ad spei fidem. 
Et si haec non possunt sibi esse diversa, quia et spes una est, et Deus 
unus, sicuti et Dominus unus est, et baptisma regenerationis unum est: 
si haec assensu potius unum sunt, quam natura; his quoque, qui in haec 
renati sunt, unitatem voluntatis adscribe. Si vero regenerati in unius 
vitae atque aeternitatis naturam sunt, per quod anima eorum et cor unum 
est; cessat in his assensus unitas, qui unum sunt in ejusdem regeneratione 
naturae.
          8.
          Pauli in eam rem sententia. --Non nostra loquimur, neque ad illudendas 
audientium aures corrupto
dictorum sensu aliqua ex his ementita compingimus: sed sanae doctrinae 
formam tenentes, quae sincera sunt sapimus, et praedicamus. Docet enim 
Apostolus ex natura sacramentorum esse hanc fidelium unitatem, ad Galatas 
scribens: Quotquot enim in Christo baptizati estis, Christum induistis. 
Non inest Judaeus neque Graecus, non inest servus neque liber, non inest 
masculus neque femina; omnes 219 enim vos unum estis in Christo Jesu[445]. 
Quod unum sunt in tanta gentium, conditionum, sexuum diversitate; numquid 
ex assensu voluntatis est, aut ex sacramenti unitate, quia his et baptisma 
sit unum, et unum Christum induti omnes sunt? Quid ergo hic animorum concordia 
faciet, cum per id unum sint, quod uno Christo per naturam unius
______________________________________________________________________
baptismi induantur?
          9.
          Qui plantat et qui rigat natura unum sunt. --Aut cum qui plantat, 
et qui rigat, unum sint; numquid non per hoc unum sunt, quia ipsi in uno 
baptismo renati una unius regenerantis baptismi dispensatio sint? numquid 
non idem agunt? numquid non in uno unum sunt? Itaque qui per rem eamdem 
unum sunt, natura etiam unum sunt, non tantum voluntate: quia et ipsi res 
eadem effecti sunt, et ejusdem rei atque efficientiae sint ministri.
          10.
          Stultitia se ipsa prodit, dum adversatur veritati. Fidei perversae 
spes nulla. Simplicis meritum. --Proficit autem semper contradictio stultorum 
ad stultitiae demonstrationem: quia quae ingenio insipientis aut perversae 
intelligentiae adversus veritatem coaptantur,
dum et inconcussa et immobilis est, necesse est ut quae e diverso sunt, 
et falsa intelligantur et stulta. Laborantes enim haeretici fallere per 
id quod dictum est: Ego et pater uuum sumus[446], ne naturae in his unitas 
et indifferens divinitatis substantia crederetur, sed ex dilectione mutua 
et ex voluntatum concordia unum essent, exemplum unitatis istius, ut superius 
demonstravimus, etiam ex dictis dominicis protulerunt: Ut omnes unum sint, 
sicut tu Pater in me, et ego in te, ut et ipsi sint in nobis[447]. Extra 
evangelica promissa est, quisquis extra fidem eorum est: et impiae intelligentiae 
crimen spem simplicem perdidit. Habet enim non
______________________________________________________________________
tam veniam, quam praemium, ignorare quod credas: quia maximum stipendium 
fidei est, sperare quae nescias. At vero ultimae impietatis 220 furor est, 
aut intellecta non credere, aut intelligentiam corrupisse credendi.
          11.
          Improprie UT UNUM SINT de unanimitate dixisset Christus. --Sed 
licet ipsum intelligentiae suae sensum impietas demutet, non tamen potest 
intelligentia non exstare dictorum. Dominus Patrem orat, ut qui in se credituri 
sint, unum sint, et sicut ipse in Patre, et Pater in eo est, ita omnes 
in his unum sint. Quid hic aequanimitatem, quid per voluntatis assensum 
animae et cordis unitatem introducis? Fuerat namque in verborum copia et 
proprietate, ut si voluntas unum esse eos faceret, Dominus ita precaretur: 
Pater,
sicut nos unum volumus, ita et illi unum velint, ut unum per concordiam 
simus omnes. Aut forte qui verbum est, significationem verbi ignoravit? 
et qui veritas est, loqui vera nescivit? et qui sapientia est, in stultiloquio 
erravit? et qui virtus est, in ea fuit infirmitate, ne posset eloqui quae 
vellet intelligi? Locutus plane ille est vera et sincera fidei evangelicae 
sacramenta. Neque solum locutus est ad significationem, sed etiam ad fidem 
docuit, ita dicens: Ut omnes unum sint, sicut tu Pater in me, et ego in 
te, ut et ipsi sint in nobis. Pro his primum precatio est, de quibus dicitur, 
Ut omnes unum sint: tum deinde unitatis profectus exemplo unitatis ostenditur, 
cum ait: Sicut tu, Pater, in me, et ego in te, ut et
ipsi sint in nobis: ut sicut Pater in Filio et Filius in
Patre est, ita per hujus unitatis formam, in Patre et Filio unum omnes 
essent.
          12.
          Honor a Patre acceptus, et a Filio datus credentibus, praestat 
ut unum sint. --Sed quia soli Patri et Filio ex natura proprium est ut 
unum sint, quia Deus ex Deo, et unigenitus ex innascibili non potest nisi 
in originis suae esse natura; ita ut et in substantia nativitatis suae 
qui genitus est exsistat, neque aliam ac diversam divinitatis nativitas 
habeat, quam ex qua profecta 221 est, veritatem: nihil nobis ambiguum Dominus 
ad fidem relinquens, absolutae unitatis hujus toto consequenti sermone 
docuit naturam. Id enim sequitur: Ut et mundus credat, quoniam tu me misisti[448]. 
Per id ergo mundus crediturus est Filium a Patre missum esse,
______________________________________________________________________
quod omnes, qui credituri in eum sunt, unum in Patre et Filio erunt. Et 
quomodo erunt, mox docemur: Et ego honorem, quem dedisti mihi, dedi eis[449]. 
Et nunc interrogo, utrum id ipsum sit honor, quod voluntas; cum voluntas 
motus mentis sit, at vero honor naturae aut species aut dignitas. Honorem 
ergo acceptum a Patre Filius omnibus qui in se credituri sunt dedit, non 
utique voluntatem: quae si data esset, non haberet fides praemium, cum 
fidem nobis necessitas affixae voluntatis inferret. Accepti autem honoris 
datio quid proficeret, ostendit: Ut sint unum, sicut nos unum sumus[450]. 
Ob eam ergo causam acceptus honor datus est, ut omnes unum sint. Jam igitur 
unum sunt omnes in
______________________________________________________________________
honore; quia non alius, quam qui acceptus est, honor
datus est; neque ob aliud datus est, quam ut omnes unum essent. Et cum 
per honorem datum Filio, et a Filio praestitum credentibus, omnes unum 
sint; quaero quomodo Filius diversi honoris a Patre sit, cum credentes 
omnes honor Filii ad unitatem paterni honoris assumat? Et insolens 222 
quidem hic forte humanae spei erit sermo, sed non erit infidelis: quia 
quamvis hoc sperare temerarium sit, tamen non credidisse irreligiosum est 
cum idem atque unus nobis et spei auctor sit et fidei. Et de hoc quidem 
planius et copiosius suo, ut congruit, loco tractabimus. Interim tamen 
etiam ex praesenti sermone neque inanis, neque temeraria esse haec spes 
nostra intelligitur. Per acceptum igitur et datum honorem unum omnes sunt. 
Fidem teneo, atque
causam unitatis accipio: sed nondum apprehendo rationem, quomodo datus 
honor unum omnes esse perficiat.
          13.
          Unitas naturalis fidelium in Deo praestatur Verbi incarnatione, 
et Eucharistiae sacramento. --Sed Dominus nihil fidelium conscientiae incertum 
relinquens, ipsum illum naturalis efficientiae docuit effectum, dicens, 
Ut sint unum, sicut nos unum sumus, ego in his, et tu in me; ut sint perfecti 
in unum (Joan. XVII, 22 et
23). Eos nunc, qui inter Patrem et Filium voluntatis ingerunt unitatem, 
interrogo utrumne per naturae veritatem hodie Christus in nobis sit, an 
per concordiam voluntatis? Si enim vere Verbum caro factum est, et vere 
nos Verbum carnem cibo dominico sumimus; quomodo non naturaliter manere 
in nobis existimandus est, qui et naturam carnis nostrae jam inseparabilem 
sibi homo natus assumpsit, et naturam carnis suae ad naturam aeternitatis 
sub sacramento 223 nobis communicandae carnis admiscuit? Ita enim omnes 
unum sumus, quia et in Christo Pater est, et Christus in nobis est. Quisquis 
ergo naturaliter Patrem in Christo negabit, neget prius non naturaliter 
vel se in Christo, vel Christum sibi inesse; quia in Christo Pater, et 
Christus in nobis, unum in
his esse nos faciunt. Si vere igitur carnem corporis nostri Christus assumpsit, 
et vere homo ille, qui ex Maria natus fuit, Christus est, nosque vere sub 
mysterio carnem corporis sui sumimus (et per hoc unum erimus, quia Pater 
in eo est, et ille in nobis); quomodo voluntatis unitas asseritur, cum 
naturalis per sacramentum proprietas, perfectae sacramentum sit unitatis.
          14.
          Verum Christi corpus in hoc Sacramento percipimus. --
Non est humano aut saeculi sensu in Dei rebus loquendum[451]: neque per 
violentam atque imprudentem praedicationem; coelestium dictorum sanitati, 
alienae atque impiae intelligentiae extorquenda perversitas est. Quae scripta 
sunt legamus, et quae legerimus intelligamus: et tum perfectae fidei officio 
fungemur. De naturali enim in nobis Christi veritate quae dicimus, nisi 
ab eo didicimus, stulte atque impie dicimus. Ipse enim ait, Caro mea vere 
est esca, et sanguis meus vere est potus. Qui edit carnem meam, et bibit 
sanguinem meum, in me manet, et ego in eo[452]. De veritate carnis et sanguinis 
non relictus est ambigendi locus. Nunc enim et ipsius Domini professione, 
et fide nostra vere caro est, et vere sanguis est. Et haec accepta
______________________________________________________________________
atque hausta id efficiunt, 224 ut et nos in Christo, et Christus in nobis 
sit. Anne hoc veritas non est? Contingat plane his verum non esse, qui 
Christum Jesum verum esse Deum denegant. Est ergo in nobis ipse per carnem, 
et sumus in eo: dum secum hoc, quod nos sumus, in Deo est.
          15.
          Perfecta nobis, Christo mediante, cum Deo unitas. --Quam autem 
in eo per sacramentum communicatae carnis et sanguinis simus, ipse testatur 
dicens, Et hic mundus me jam non videt; vos autem me videbitis, quoniam 
ego vivo, et vos vivetis; quoniam ego in Patre meo, et vos in me, et ego 
in vobis (Joan. XIV, 19,
etc.). Si voluntatis tantum unitatem intelligi vellet: cur gradum quemdam 
atque ordinem consummandae unitatis exposuit: nisi ut cum ille in Patre 
per naturam divinitatis esset; nos contra in eo per corporalem ejus nativitatem, 
et ille rursum in nobis per sacramentorum inesse mysterium crederetur: 
ac sic perfecta per Mediatorem unitas doceretur, cum nobis in se manentibus 
ipse maneret in Patre, et in Patre manens maneret in nobis; et ita ad unitatem 
Patris proficeremus, cum qui in eo naturaliter secundum nativitatem inest, 
nos quoque in eo naturaliter inessemus, ipso in nobis naturaliter permanente?
          16.
          Unitas haec quam naturalis. Unitas Filii cum Patre. --Quam autem 
naturalis in nobis haec unitas sit, ipse ita testatus est: Qui edit carnem 
meam, et
bibit sanguinem meum, in me manet, et ego in eo[453]. Non enim quis in 
eo erit, nisi in quo ipse fuerit: ejus tantum in se assumptam habens carnem, 
qui suam sumpserit. Perfectae autem hujus unitatis 225 sacramentum superius 
jam docuerat, dicens: Sicut misit me vivens Pater, et ego vivo per Patrem: 
et qui manducaverit meam carnem, et ipse vivet per me[454]. Vivit ergo 
per Patrem: et quo modo per Patrem vivit, eodem modo nos per carnem ejus 
vivimus. Omnis enim comparatio ad intelligentiae formam praesumitur: ut 
id, de quo agitur, secundum propositum exemplum assequamur.
______________________________________________________________________
Haec ergo vitae nostrae causa est, quod in nobis carnalibus manentem per 
carnem Christum habemus: victuris nobis per eum ea conditione, qua vivit 
ille per Patrem. Si ergo nos naturaliter secundum carnem per eum vivimus, 
id est, naturam carnis suae adepti: quomodo non naturaliter secundum Spiritum 
in se Patrem habeat, cum vivat ipse per Patrem? Per Patrem autem vivit, 
dum nativitas non alienam ei intulit diversamque naturam, dum quod est, 
et ab eo est, nec tamen ab eo per aliquam incidentem naturae dissimilitudinem 
separatur; dum in se per nativitatem habet Patrem in virtute naturae.
          17.
          Epilogus. Haec autem idcirco a nobis commemorata sunt, quia voluntatis 
tantum inter Patrem et Filium unitatem haeretici mentientes, unitatis nostrae
ad Deum utebantur exemplo, tamquam nobis ad Filium, et per Filium ad Patrem, 
obsequio tantum ac voluntate religionis unitis, nulla per sacramentum carnis 
et sanguinis naturalis communionis proprietas indulgeretur: cum et per 
honorem nobis datum Filii, et per manentem in nobis carnaliter Filium, 
et in eo nobis corporaliter et inseparabiliter unitis, mysterium verae 
ac naturalis unitatis sit praedicandum.
          18.
          Unitas Filii et Patris diserte in Scripturis asserta. --Responsum 
igitur a nobis est stultitiae furentium, ad demonstrationem tantum inanis 
mendacii: ne imperitos fallerent vanae ac ridiculae assertionis errore. 
Caeterum fides evangelica responsionis nostrae necessitate non eguit. Unitatem 
nostram
ad Deum Dominus pro nobis precatus est: suam vero 226 obtinet ille, et 
in ea manet. Nec per sacramentum dispensationis unum sunt, sed per naturae 
nativitatem, dum nihil in eo ex se Deus eum gignendo degenerat. Unum sunt, 
dum quae de manu ejus non rapiuntur, non rapiuntur de manu Patris[455]; 
dum eo cognito Pater cognitus est; dum eo viso Pater visus est; dum quae 
loquitur, manens in se Pater loquitur; dum in operante se operatur Pater; 
dum ipse in Patre est, et in eo Pater est (Joan. XIV,
______________________________________________________________________
7, 9, 10, 12). Hoc non praestat creatura, sed nativitas; non efficit voluntas, 
sed potestas; non loquitur unanimitas, sed natura: quia non unum est creari, 
et nasci; neque velle id ipsum est, quod et posse; neque concordare idem 
est, quod manere.
          19.
          Unanimitas non negatur, dum asseritur unitas. De Patris et Filii 
unitate apertum testimonium. --Non negamus igitur unanimitatem inter Patrem 
et Filium: nam hoc solent haeretici mentiri, ut cum solam concordiam ad 
unitatem non recipimus, discordes eos a nobis affirmari loquantur. Sed 
audiant quam a nobis unanimitas non negetur. Unum sunt Pater et Filius 
natura, honore, virtute: nec natura eadem potest velle diversa. Et audiant 
adhuc naturae sibi cum Patre unitatem Filium testantem;
ait enim: Cum venerit advocatus ille, quem ego mittam vobis a Patre, Spiritum 
veritatis, qui a Patre meo procedit, ipse testificabitur de me[456]. Advocatus 
veniet, et hunc mittet Filius a Patre, et Spiritus veritatis est, qui a 
Patre procedit. Excutiat ingenii sui aculeos omnis haereticorum schola: 
et quaerat nunc, quod vel mentiri ignorantibus possit, et doceat quid sit 
hoc quod Filius mittit a Patre. Qui mittit, potestatem suam in eo quod 
mittit ostendit. Sed quod a Patre mittit, quid intelligemus, utrum acceptum, 
aut dimissum, aut genitum? nam horum necesse est unum aliquid significet, 
quod a Patre missurus est. Et missurus a Patre est eum Spiritum veritatis, 
qui a Patre procedit: jam ergo non est acceptio, ubi demonstrata processio 
est. Superest
______________________________________________________________________
ut confirmemus in eo sententiam nostram, 227 utrum in hoc consistentis 
egressionem, an geniti processionem existimemus.
          20.
          Spiritus sanctus a quo sit non incertum. Quod a Filio accipit, 
accipit et a Patre. Hinc unum natura sunt Pater et Filius. --Neque in hoc 
nunc calumnior libertati intelligentiae, utrum ex Patre, an ex Filio Spiritum 
paracletum putent esse. Non enim in incerto Dominus reliquit: nam sub iisdem 
dictis haec ita locutus est: Adhuc multa habeo vobis dicere,
sed non potestis portare illa modo. Cum venerit ille Spiritus veritatis, 
diriget vos in omnem veritatem. Non enim loquetur a semetipso, sed quaecumque 
audierit loquetur, et futura annuntiabit vobis. Ille me honorificabit; 
quoniam de meo accipiet, et annuntiabit vobis. Omnia quaecumque habet Pater, 
mea sunt: propterea dixi, De meo accipiet, et annuntiabit vobis[457]. A 
Filio igitur accipit, qui et ab eo mittitur, et a Patre procedit. Et interrogo, 
utrum id ipsum sit a Filio accipere, quod a Patre procedere. Quod si differre 
credetur inter accipere a Filio, et a Patre procedere; certe id ipsum atque 
unum esse existimabitur, a Filio accipere, quod sit accipere a Patre. Ipse 
enim Dominus ait: Quoniam de meo accipiet, et annuntiabit vobis. Omnia 
quae
______________________________________________________________________
cumque habet Pater, mea sunt: propterea dixi, De meo accipiet, et annuntiabit 
vobis[458]. Hoc quod accipiet (sive potestas est, sive virtus, sive doctrina 
est), Filius a se accipiendum esse dixit: et rursum hoc ipsum significat 
accipiendum esse de Patre. Cum enim ait, omnia quaecumque habet Pater, 
sua esse, et idcirco dixisse se de suo accipiendum esse: docet etiam a 
Patre accipienda, a se tamen accipi; quia omnia quae Patris sunt, sua sint. 
Non habet haec unitas diversitatem: nec differt a quo acceptum sit, quod 
datum a Patre, datum referatur a Filio. Numquid et hic voluntatis unitas 
afferetur? Omnia quae habet Pater, Filii sunt: et omnia quae Filii 228 
sunt, Patris sunt. Ipse enim ait: Et mea omnia tua sunt, et tua mea[459]. 
Nondum
______________________________________________________________________
loci est, ut demonstrem, cur ita dixerit: Quoniam de meo accipiet: futuri 
enim temporis significatio est, ubi accepturus ostenditur. Nunc certe ideo 
a se accepturum ait, quia omnia Patris sua essent. Disseca naturae hujus, 
si potes, unitatem: et aliquam dissimilitudinis infer necessitatem, per 
quam Filius non sit in unitate naturae. A Patre enim procedit Spiritus 
veritatis: sed a Filio a Patre mittitur. Omnia quae Patris sunt, Filii 
sunt: et idcirco quidquid accipiet, a Filio accipiet ille mittendus, quia 
Filii sunt universa quae Patris sunt. Natura itaque in omnibus tenet suam 
legem, et quod unum ambo sunt, ejusdem in utroque per generationem nativitatemque
divinitatis significatio est: cum id quod accipiet a Patre Spiritus veritatis, 
id Filius dandum a se esse fateatur. Non permittenda itaque ad impiae intelligentiae 
libertatem haeretica perversitas est: ut dictum hoc Domini, quod quia omnia 
quae Patris sunt, sua sunt, idcirco a se accipiet Spiritus veritatis, non 
ad unitatem confiteatur referendum esse naturae
          21.
          Dei et Christi unus est Spiritus. --Loquatur enim ille, qui electionis 
est vas et gentium doctor, secundum veritatis intelligentiam fide Romanae 
plebis ante laudata. Volens enim naturae unitatem in Patre et Filio docere, 
ita ait[460]: Vos autem non estis in carne, sed in Spiritu si quidem Spiritus 
Dei in vobis est. Si quis autem Spiritum
______________________________________________________________________
Christi non habet, hic non est ejus. Si autem Christus in vobis est, corpus 
quidem mortuum est per peccatum, spiritus autem vita est per justitiam. 
Si autem Spiritus ejus, qui suscitavit Jesum a mortuis, habitat in vobis; 
qui suscitavit Christum a mortuis, vivificabit et mortalia corpora vestra 
propter 229 Spiritum suum, qui habitat in vobis. Spiritales omnes sumus, 
si in nobis est Spiritus Dei. Sed hic Spiritus Dei, et Spiritus Christi 
est. Et cum Christi Spiritus in nobis sit, ejus tamen Spiritus in nobis 
est, qui Christum suscitavit a mortuis: et qui suscitavit Christum a mortuis, 
corpora quoque nostra mortalia vivificabit propter habitantem Spiritum 
ejus in nobis. Vivificamur ergo, propter habitantem in nobis Spiritum Christi, 
per eum qui Christum suscitavit a mortuis.
Et cum ejus, qui suscitavit Christum a mortuis, in nobis est Spiritus; 
et Spiritus tamen in nobis est Christi, nec tamen non Dei est Spiritus, 
qui in nobis est. Discerne igitur, o haeretice, Spiritum Christi a Spiritu 
Dei, et excitati a mortuis Spiritum Christi ab Spiritu Dei Christum a mortuis 
excitantis; cum inhabitans in nobis Spiritus Christi, Spiritus Dei sit; 
et cum Spiritus Christi a mortuis excitati. Spiritus tamen Dei sit Christum 
a mortuis excitantis.
          22.
          Spiritus Dei an natura, an res naturae. --Et quaero nunc in Spiritu 
Dei utrum naturam, an rem naturae significatam existimes. Non idem est 
enim natura, quod naturae res: sicuti non idem est homo,
et quod hominis est, nec idem est ignis, et quod ignis ipsius est: et secundum 
hoc non idem est Deus, et quod Dei est.
          23.
          Modo Patrem, modo filium significat. --Memini enim in Spiritu 
Dei ita filium Dei significari, ut in eo Deus pater demonstratus esse intelligatur, 
et ad cujusvis demonstrationem posse significatum Dei Spiritum pertinere: 
neque tantum hoc ex prophetica, sed ex evangelica auctoritate monstrari, 
cum dicitur: Spiritus Domini super me, propterea unxit me[461]; et rursum[462]: 
Ecce puer meus quem elegi, dilectus meus in quo complacuit animae meae, 
ponam super eum Spiritum 230 meum; et ipso de se Domino testante: Si autem 
in Spiritu Dei ego ejicio daemonia, utique appropiavit in vobis regnum 
Dei (Ib.,
______________________________________________________________________
28): haec enim videntur non ambigue vel Patrem significare, vel filium, 
virtutem tamen naturae manifestantia .
          24.
          Cur uterque dictus sit Spiritus. --Namque idcirco dictum existimo 
in utroque Spiritus Dei, ne secundum corporales modos ita inesse Filium 
in Patre vel Patrem in Filio crederemus: scilicet ne loco Deus manens, 
nusquam alibi exstare videretur a sese. Homo enim, aut aliquid aliud ei 
simile, cum alicubi erit, tamen alibi non erit: quia id, quod est illic, 
continetur ubi fuerit: infirma ad id natura ejus, ut ubique sit, qui insistens 
alicubi sit. Deus autem immensae virtutis vivens potestas, quae nusquam 
non adsit, nec desit usquam, se omnem per sua edocet, et sua non aliud 
quam se esse significat: ut ubi
sua insint, ipse esse intelligatur. Non autem corporali
modo, cum alicubi insit, non et ubique esse credatur: cum per sua in omnibus 
esse non desinat; non aliud autem sint, quam quod est ipse, quae sua sunt. 
Et haec quidem ad naturae intelligentiam dicta sunt.
          25.
          In Spiritu Dei significatur Pater. Significatur Filius. Significatur 
et Spiritus sanctus. --In Spiritu autem Dei patrem Deum significari, ita 
existimo intelligi oportere, quod Spiritum Domini super se esse Dominus 
Jesus Christus professus sit, propter quod eum ungat, et mittat ad evangelizandum. 
Paternae enim naturae virtus in eo manifestatur; naturae suae communionem 
in Filio etiam in carne nato per sacramentum spiritalis hujus unctionis 
ostendens[463], cum post consummati baptismi nativitatem
______________________________________________________________________
tum haec quoque proprietatis significatio audita est, voce testante de 
coelo: Filius meus es tu, ego hodie genui te[464]. Non enim vel ipse super 
se esse, vel sibi de coelis adesse, vel ipsum se 231 cognominasse sibi 
filium intelligendus est: sed omnis haec fidei nostrae fuit demonstratio, 
ut sub perfectae ac verae nativitatis sacramento, unitatem naturae manentis 
in Filio, qui etiam homo esse coeperat, nosceremus. Et Patrem quidem in 
Dei Spiritu ita significari repertum est. Filium vero hoc modo demonstratum 
intelligimus, cum dicit: Quod si in Spiritu Dei ego ejicio daemones, utique 
appropiavit in vobis regnum Dei: se scilicet, id est, naturae suae potestate 
daemones ejicere demonstrans, qui non nisi Dei Spiritu ejici possint. Est 
autem et in Spiritu Dei Spiritus
______________________________________________________________________
paracleti significatio; neque solum prophetica,
sed apostolica auctoritate, cum dicitur: Sed hoc est, quod dictum est per 
prophetam, Erit in novissimis diebus, dicit Dominus, effundam de Spiritu 
meo in omnem carnem, et prophetabunt filii eorum et filiae eorum[465]Et 
consummatum hoc totum fuisse in Apostolis docetur, cum misso Spiritu sancto 
omnes linguis gentium sunt locuti.
          26.
          In nobis est Deus, cum Christus; cum Spiritus Christi, Spiritus 
Dei. Filii et Patris natura una. --Haec autem idcirco sunt demonstrata 
necessario, ut in quamcumque se licet partem haeretica falsitas contulisset, 
finibus tamen atque praescripto veritatis evangelicae concluderetur. Habitat 
enim in nobis Christus: et habitante Christo, habitat Deus. Et cum habitat 
in nobis Spiritus Christi; habitante tamen in nobis Spiritu
______________________________________________________________________
Christi, non alius tamen spiritus habitat, quam Spiritus Dei. Quod si per 
Spiritum sanctum Christus in nobis esse intelligitur, hunc tamen ita Spiritum 
Dei, ut Spiritum Christi esse noscendum est. Et cum, per naturam rei natura 
ipsa habitet in nobis; indifferens natura Filii esse credetur a Patre, 
cum Spiritus sanctus, qui et Spiritus Christi et Spiritus Dei est, res 
naturae esse demonstretur unius. Quaero nunc igitur, quomodo non ex natura 
unum sunt? A patre procedit Spiritus veritatis: a Filio mittitur, et a 
Filio accipit. Sed omnia, quae habet Pater, Filii sunt: et idcirco qui 
ab eo accipit, Dei Spiritus 232 est, sed idem et Spiritus Christi est. 
Res naturae Filii est ( supple, Spiritus), sed eadem res et naturae Patris 
est. Excitantis Christum a mortuis Spiritus est; sed idem
Spiritus Christi est a mortuis excitati. In aliquo differat Christi et 
Dei natura, ne eadem sit; si praestari potest ut Spiritus, qui Dei est, 
non sit et Christi.
          27.
          Filii et Patris una apud nos habitatio. --Sed te, haeretice, 
furentem, et spiritu doctrinae mortiferae circumactum tenet et coarctat 
Apostolus, Christum nobis fundamentum ponens fidei[466], dicti hujus quoque 
dominici non nescius: Si quis diligit me, et verbum meum servabit: et pater 
meus
______________________________________________________________________
diliget eum, et ad eum veniemus, et mansionem apud eum faciemus[467]. Per 
id enim, Spiritu Christi in nobis manente, Dei Spiritum in nobis manere 
testatus est, nec diversum a se esse Spiritum a mortuis excitati et Spiritum 
a mortuis excitantis. Veniunt enim, atque habitant in nobis: et rogo utrum 
comitatu diversitatum venient, mansionemque facient, an unitate naturae? 
Sed obnititur doctor gentium, non duos spiritus. Dei scilicet et Christi, 
sed Spiritum Christi, qui et Spiritus Dei est, inesse credentibus. Non 
est cohabitatio, sed habitatio est: sub sacramento tamen cohabitationis 
habitatio, dum neque duo habitant, neque ab alio diversus habitator est. 
Est enim in nobis Spiritus Dei, sed est in nobis Spiritus Christi: et cum 
Spiritus Christi inest,
______________________________________________________________________
inest Spiritus Dei. Ita cum quod Dei est, et Christi est; et cum quod Christi 
est, Dei est: non potest aliud quid diversum Christus esse, quam Deus est. 
Deus igitur Christus est unus cum Deo Spiritus.
          28.
          Ariani a Spiritu sancto alieni Christum Deum negant, et tamen 
colunt. --Et illud evangelicum: Ego et Pater unum sumus[468], docet Apostolus 
unitatem esse naturae, non solitudinem unionis, scribens Corinthiis: Propter 
quod notum facio vobis, quia nemo in Spiritu Dei dicit anathema Jesum. 
Scisne nunc, haeretice, in quo spiritu dicas Christum creaturam[469]? Cum 
enim in anathemate sint, qui servierunt creaturae 233 potius quam Creatori[470]; 
Christum creaturam confitens, quid sis intellige, qui non ignores quin 
in maledicto
______________________________________________________________________
sit religio creaturae. Et quid sequatur adverte: Et nemo potest dicere 
Dominum Jesum, nisi in Spiritu sancto[471]. Sentisne quid tibi desit, Christo 
negando quod suum est? Si per naturam Dei Christus tibi Dominus est, habes 
Spiritum sanctum: si vero per adoptivum nomen hic dominus est, Spiritu 
sancto carens, spiritu erroris animaris: quia nemo nisi in Spiritu sancto 
Dominum Jesum potest dicere. Et tu creaturam eum potius quam
______________________________________________________________________
Deum dicens, dominum licet nuncupans, Dominum tamen esse non dicis; quia 
tibi ex communi genere potius et familiari nomine, quam ex natura sit Dominus. 
Sed a Paulo disce naturam.
          29.
          Gratiarum divisiones. --Sequitur enim: Divisiones autem donorum 
sunt, idem autem Spiritus est; et divisiones ministeriorum sunt, et idem 
ipse Dominus; et divisiones operationum sunt, idem autem Deus, qui operatur 
omnia in omnibus. Unicuique autem datur manifestatio Spiritus, ad id quod 
utile est[472]. In praesenti sermone quadrimoda significatio intelligitur, 
cum in divisione donorum idem Spiritus est, et in divisione ministeriorum 
idem ipse Dominus est, et in divisione operationum idem Deus est, et in 
utilitatis datione manifestatio Spiritus. Atque ut datio
______________________________________________________________________
utilitatis in manifestatione Spiritus nosceretur; continuo subjectum est: 
Huic quidem per Spiritum datur sermo sapientiae, alii autem sermo scientiae 
secundum eumdem Spiritum, alteri autem fides in eodem Spiritu, alii donum 
curationum in eodem Spiritu, alii operatio virtutum, alii prophetia, alii 
discretio Spirituum, alii genera linguarum, alii interpretatio linguarum[473].
          30.
          Spiritus manifestatio. --Et quidem id, quod quartum esse diximus, 
id est, in datione utilitatis Spiritus manifestationem, absolutam habet 
intelligentiam. 234 Commemoratum enim est, per quas dationum utilitates 
haec esset Spiritus manifestatio. In his namque divisionum virtutibus non 
incerta doni hujus ostensio est, de quo Dominus ad Apostolos dixerat,
______________________________________________________________________
praecipiens his, ne ab Jerosolymis discederent; sed exspectate, inquit, 
promissionem Patris, quam
audistis de ore meo, Quoniam Joannes baptizavit aqua, vos autem Spiritu 
sancto tingemini, quem et accipietis non post multos hos dies. Et rursum: 
Sed accipietis virtutem superveniente Spiritu sancto in vos, et eritis 
mihi testes in Jerusalem, et omni Judaea, et Samaria, et usque ad ultimum 
terrae[474]. Promissionem Patris, quae de ore ejus audita est, exspectari 
jubet. Certe etiam nunc ejus paternae promissionis eloquium est. Per has 
igitur virtutum efficientias manifestatio Spiritus est. Neque enim in occulto 
est Spiritus donum, ubi sermo sapientiae est, et verba vitae audiuntur: 
vel ubi divinae cognitionis scientia est, ne pecudum modo per ignorationem 
Dei, vitae nostrae ignoremus auctorem: vel per fidem Dei, ne non credentes 
Evangelium Dei, extra Evangelium Dei simus:
______________________________________________________________________
vel per donum curationum, ut gratiam ejus, qui haec tribuit, infirmitatum 
curatione testemur: vel per operationem virtutum, ut quod agimus, Dei esse 
virtus intelligatur: vel per prophetiam, ut per doctrinae intelligentiam 
intelligamur ex Deo eruditi: vel per discretionem spirituum, ne ignari 
simus, sancto an perverso spiritu quis loquatur: vel per genera linguarum, 
ut in signum dati Spiritus sancti linguarum sermo donetur[475]: vel in 
interpretatione linguarum, ne ignoratione fides audientium periclitetur, 
cum linguam ignorantibus linguae interpretator absolvit. In his igitur 
omnibus ad utilitatem unicuique divisis manifestatio Spiritus est, per 
has scilicet datae unicuique 235 utilitatis admirationes dono Spiritus 
non latente.
______________________________________________________________________
          31.
          Haec dona alius atque alius largitur, et tamen unus Spiritus. 
--Tenuit autem beatus apostolus
Paulus in hoc difficillimo ad humanam intelligentiam coelestium sacramentorum 
mysterio, et absolutam demonstrationem et sollicitam cautelam, ut per Spiritum 
et in Spiritu dari haec divisionum dona monstraret (non enim idipsum est 
per Spiritum, et in Spiritu dari): quia datio doni, quae obtinetur in Spiritu, 
haec tamen indulta per Spiritum sit. Consummat autem has dationum divisiones 
hoc modo: Haec autem omnia operatur unus et idem Spiritus, dividens unicuique 
sicut vult[476]. Nunc igitur quaero, quis haec Spiritus operetur, dividens 
unicuique prout velit: utrum per quem, aut in quo donorum divisio est. 
Quod si ipsum significatum esse loqui aliquis audebit, contradicet Apostolus, 
cur se vitiose lector intelligat: ait enim superius: Et divisiones operationum 
sunt, idem autem
______________________________________________________________________
Deus qui operatur omnia in omnibus. Alius est ergo qui dividit, et alius 
est in quo indulta divisio est. Et intellige operantem haec omnia semper 
Deum, ita tamen, ut Christus operetur, ut paterno opere operans Filius 
fungatur. Et si in Spiritu sancto Jesum Dominum confiteris; intellige tripertitae 
significationis 236 in Apostolo ( Id est Apostoli loco) virtutem, cum in 
divisionibus donorum idem Spiritus
est, et in divisionibus ministeriorum idem Dominus est, et in divisionibus 
operationum idem Deus est: et rursum omnia inoperans unus Spiritus, unicuique 
sicut vult dividens. Et apprehende, si potes, Dominum in divisione ministeriorum, 
et Deum in divisione operationum, hunc eumdem unum esse Spiritum, et inoperantem, 
et prout vult dividentem: quia in divisionibus donorum unus est Spiritus, 
et idem Spiritus operetur ac dividat.
          32.
          Christus charismata dividit. --Aut si displicet in Deo et Domino 
unus hic ejusdem, per nativitatis sacramentum, divinitatis Spiritus: ostende 
quis spiritus, et in quo spiritu has nobis divisiones et inoperetur et 
dividat. Sed nihil aliud, quam quod fidei nostrae est, ostendes; quia Apostolus 
qui esset intelligendus ostendit, dicens: Sicut enim
corpus unum est, membra autem habet multa; omnia autem membra ex uno corpore, 
cum sint multa, unum est corpus: sic et Christus[477]. Divisiones ergo 
charismatum ex uno Domino Jesu Christo, qui corpus est omnium, esse significat: 
quia cum ostendisset Dominum in ministerio, ostendisset etiam Deum in operationibus, 
unum tamen haec omnia Spiritum 237 et inoperari et dividere demonstrat,
______________________________________________________________________
membra haec gratiarum in perfectione[478]unius corporis dividentem.
          33.
          Operationes et ministeria Deus statuit. Statuit et Christus. 
--Nisi forte non tenuisse rationem unitatis in eo Apostolus existimatur, 
quod dixit: Et divisiones ministeriorum sunt, idem ipse Dominus; et divisiones 
operationum sunt, idem autem Deus[479]: ut quia ministeria ad Dominum retulit, 
et operationes ad Deum, non unum atque idipsum in ministeriis atque operationibus 
videatur intelligi. Accipe quam haec membra ministeriorum membra operationum 
sunt, cum ait: Vos estis corpus Christi et membra. Et quosdam quidem posuit 
Deus in Ecclesia, primum Apostolos[480], in quibus est verbum sapientiae; 
secundo prophetas, in quibus est
______________________________________________________________________
donum scientiae; tertio magistros, in quibus est doctrina fidei; deinde 
virtutes, in quibus sunt curationes infirmitatum, auxiliorum potestates, 
gubernationes prophetales, et dona genera linguarum vel loquendi vel interpretandi. 
Certe haec Ecclesiae et ministeria sunt et operationes, in quibus est corpus 
Christi; et haec Deus statuit. Aut profitere non per Christum statuta, 
quia ea Deus statuit. Sed audies ipsum dicentem: Unicuique autem nostrum 
data est gratia secundum mensuram donationis Christi. Et iterum: Qui descendit, 
ipse est qui et ascendit super omnes coelos, ut adimpleat omnia. Et ipse 
dedit quosdam Apostolos, quosdam autem prophetas, quosdam autem evangelizantes, 
quosdam autem pastores et doctores, ad consummationem sanctorum, in opus 
ministerii[481]. Numquid ministeriorum dona non Christi
______________________________________________________________________
sunt, cum tamen et Dei dona sint?
          34.
          Paulus de Patre dicens DEUS, de Filio DOMINUS, non distinxit 
eos natura. --Sed si id sibi usurpavit impietas, ut quia ait, idem Dominus 
et idem Deus[482], non sint in unitate naturae: adjungam vero huic intelligentiae 
tuae, ut putas firmiora praesidia. Ipse enim Apostolus ait:
______________________________________________________________________
Sed nobis unus Deus pater ex quo omnia, et nos in ipso, et unus Dominus 
Jesus Christus per 238 quem omnia, et nos per ipsum[483]. Et rursum: Unus 
Dominus, una fides, unum baptisma. Unus Deus et pater omnium et per omnes 
et in omnibus nobis[484]. Per id enim, quod dicitur unus Deus et unus Dominus, 
Deo tantum quasi uni Deo proprium deputari videtur ut Deus sit: cum proprietas 
unius consortium non patiatur alterius. O plane rara ac difficilia charismatum 
dona, et vere in hac utilitatum datione manifestatio Spiritus constituta! 
Et merito hic dividendarum gratiarum ordo servatus est, ut principalis 
esset sermo sapientiae; vere enim illud est, Et nemo potest dicere Dominum 
Jesum, nisi in Spiritu sancto[485], quia nisi per hoc
______________________________________________________________________
sapientiae verbum Christus Dominus non posset intelligi, tum deinde sequens 
esset sermo scientiae; ut quod sapimus, scienter loquamur, ita ut sapiamus 
sapientiae verbum: tertium vero donum in fide esset; quia illa principalia 
et superiora utilitatem doni, nisi Deus crederetur, amitterent: ut nunc 
in hujus maximi et pulcherrimi dicti apostolici sacramento, haereticis 
omnibus nec verbum sapientiae est, nec sermo scientiae, nec religionis 
fides; quia impietas, quae non capit intelligentiam, extra sermonis scientiam 
et extra simplicitatem fidei est. Nec enim quisquam quod non sapit, loquitur: 
nec quod loqui non potest, potest credere. Unum itaque Deum Apostolus praedicans, 
et ex Lege veniens, atque in Evangelium Christi vocatus, perfectae fidei 
tenuit confessionem. Et ne aliquam haereticis occasionem tamquam
incauti sermonis simplicitas praestaret, ut nativitatem Filii per unius 
Dei praedicationem negarent; unum Deum sub proprietatis significatione 
confessus est, dicens ita: Unus Deus pater ex quo omnia, et nos in ipso[486]: 
ut qui Deus est, et pater crederetur. Dehinc quia nudum hoc, in unum Deum 
patrem credere, non proficeret ad salutem; subjecit:
______________________________________________________________________
Et unus Dominus noster 239 Jesus Christus per quem omnia, et nos per ipsum; 
sinceritatem fidei salutaris in unius Dei et in unius Domini praedicatione 
demonstrans: ut nobis et unus Deus pater, et unus Dominus Jesus Christus 
in fide esset. Non enim dictum ignorabat a Domino: Haec est enim voluntas 
patris mei, ut omnis qui videt Filium, et credit in eum, habeat vitam aeternam[487]. 
Sed fidei ecclesiasticae ordinem ponens, et fidem nostram in Patre et Filio 
statuens, inseparabilis illius atque indissolubilis unitatis et fidei sacramentum 
locutus est, dicens: Unus Deus, et unus Dominus.
          35.
          Si Christus negatur Deus, quia unus Deus Pater; nec Pater Dominus, 
quia unus Dominus Christus. --Ac primum extra apostolicum spiritum
______________________________________________________________________
vivens, stultitiam tuam, haeretice, intellige. Si enim professionem unius 
Dei ad id usurpas, ne Christus Deus sit; quia ubi unus est, solitarius 
sit intelligendus, et id, quod unus est, proprium ei sit ac singulare qui 
unus est: quid de eo profiteberis, quod Jesus Christus unus est Dominus? 
Si enim secundum te, quod unus Pater Deus est, Christo non reliquit ut 
Deus sit: necesse est, ut etiam secundum te unus Dominus Christus Deo non 
relinquat ut Dominus sit; quia quod unus est, proprium ei velis esse qui 
unus est. Si itaque unum Dominum Christum esse etiam Deum negabis, unum 
quoque Deum patrem esse negabis et Dominum: et quid erit in Dei virtute, 
nisi Dominus est, et in Domini potestate , nisi Deus est; cum et Deum id 
perficiat
esse quod Dominus est, et Dominum id constituat esse quod Deus est?
          36.
          Unus est uterque spiritu, non persona. --Sed sacramentum dicti 
dominici Apostolus tenens, quod est: Ego et Pater unum sumus (Joan, X, 
30), dum utrumque unum profitetur, unum utrumque sic
significat, non ad solitudinem singularis, sed ad spiritus unitatem: quia 
unus Deus Pater et unus Christus Dominus, cum uterque et Dominus et Deus 
sit, 240 duos tamen in fide nostra nec deos patiuntur esse nec dominos. 
Unus igitur uterque est: et unus cum sit uterque non solus est. Nec loqui 
sacramentum fidei nisi apostolica voce poterimus. Unus est enim Deus, et 
unus est Dominus: et per id, quod unus est Deus et unus est Dominus, in 
Deo demonstratur et Dominus, sicut et Deus demonstratur in Domino. Non 
tenes unionem, ut Deus singularis sit: nec tamen dividis spiritum, ut uterque 
non unus sit. Neque in uno Deo et in uno Domino discernere poteris potestatem: 
ne qui Dominus est, non sit et Deus; vel qui Deus est, non sit
et Dominus. Cavit enim Apostolus, per eloquia nominum, duos vel deos praedicare 
vel dominos. Et idcirco usus est eo genere doctrinae, ut in uno Domino 
Christo unum significaret et Deum, et in uno Deo patre unum significaret 
et Dominum; nec tamen impiam nobis ad perimendam unigeniti Dei nativitatem 
inveheret unionem, et Patrem professus et Christum.
          37.
          Christum non modo Dominum, sed et Deum docuit Paulus. --Nisi 
forte eo usque ultimae desperationis furor audebit erumpere, ut quia Christum 
Dominum Apostolus dixerit, nemo aliud eum praeter quam Dominum debeat confiteri, 
et habens Domini proprietatem, non habeat Dei veritatem. Sed non ignorat 
Paulus Christum Deum, dicens: Quorum patres,
et ex quibus Christus, qui est super omnia Deus[488]. Non hic creatura 
in Deum deputatur: sed creaturarum Deus est, qui super omnia Deus est.
          38.
          Distinxit illum a Patre, non divisit. --Quam vero super omnia 
Deus et inseparabilis sit a
______________________________________________________________________
Patre Spiritus, disce etiam hoc ipso de quo nunc agitur Apostoli dicto. 
Confessus enim unum Deum patrem ex quo omnia sunt, et unum Dominum Jesum 
Christum per quem omnia: quaero quid diversitatis attulerit, dicens ex 
241 Deo omnia, et per Christum omnia[489]? Anne possit separabilis a se 
naturae et spiritus intelligi ex quo, et per quem omnia? Omnia enim per 
Filium ex nihilo substiterunt, et ad Deum ex quo omnia, ad Filium vero 
per quem omnia Apostolus retulit. Et non invenio quid differat, cum per 
utrumque opus sit virtutis ejusdem. Si enim ad universitatis substantiam 
proprium ac sufficiens creaturis esset quod ex Deo sunt; quid habuit necessitatis 
memorasse, quod quae ex Deo sunt, per Christum sint, nisi quod unum idem 
est, per Christum
______________________________________________________________________
esse et ex Deo esse? Sed quemadmodum Dominum et Deum utrique eorum, ut 
mutuum esset, adscriptum est: ita ex quo et per quem relatum ad utrumque 
est, et ad demonstrationem unitatis utriusque, nec ad intelligentiam singularis. 
Non patet ad occasionem impietatis ipsius sermo, et apostolica fides non 
est extra praedicationis diligentiam. His enim se verborum proprietatibus 
temperavit, quibus nec duos deos intelligeretur significare, neque unicum: 
dum et unionem detestatur, nec separat unitatem, hoc enim ex quo omnia, 
et per quem omnia, licet non singularem constitueret in potestate virtutis, 
non tamen diversum demonstraret in efficientia; cum ex quo omnia, et per 
quem omnia, ejusdem naturae ad id demonstraret auctorem.
Utrumque autem ejusdem naturae proprium esse declarat.
Namque post illud divitiarum et sapientiae et scientiae Dei protestatum 
profundum, et inscrutabilium judiciorum confessam inintelligentiam[490], 
et ininvestigabilium viarum demonstratam ignorationem, humanae tamen fidei 
usus officio, hunc honorem investigabilium et inscrutabilium 242 coelestium 
sacramentorum profundo reddidit, dicens: Quoniam ex ipso, et per ipsum, 
et in ipso sunt omnia, ipsi gloria in saecula amen[491]: id nunc ad unius 
naturae significationem referens, quod non nisi opus unius possit esse 
naturae.
          39.
          Epilogus: ex praedictis Pauli locis quid confectum sit. --Cum 
enim specialiter Deo id adscripserit, ut ex eo omnia; et proprium Christo 
detulerit, ut per eum omnia; et nunc honor Dei sit, quod ex ipso
______________________________________________________________________
et per ipsum et in ipso sint omnia; et cum Spiritus Dei idem sit et Spiritus 
Christi; vel cum in ministerio Domini et in operatione Dei Spiritus unus 
operetur et dividat, non possunt non unum esse, quorum propria unius sunt; 
cum in eodem Domino Filio, et in eodem Deo Patre, unus atque idem Spiritus 
in eodem Spiritu sancto dividens, universa perficiat. O dignus ille magnorum 
et coelestium arcanorum conscientia, et assumptus secretorum divinorum 
electusque particeps, ea ipsa illiciti eloquii silentio necessario tacens, 
et vere Apostolus Christi, quali humanae perversitatis ingenia absoluti 
sermonis sui praedicatione conclusit, unum Patrem Deum, et unum Dominum 
Jesum Christum confitendo; ut inter haec nec duos quisquam possit praedicare,
neque unicum: cum tamen qui non unicus est, non
in duos proficeret; nec qui duo non sunt, solitarius posset intelligi; 
et inter haec perfectam Christi nativitatem pater demonstratus ostenderet!
          40.
          Haereticis nec fides, nec spes, nec baptisma. --Extendite nunc 
vibratas sibilis linguas, haeretici serpentes, sive Sabelli, sive Photine, 
sive qui nunc creaturam esse unigenitum Deum praedicatis. Audiet unum Deum 
patrem, quisquis negat filium: quia cum Pater non nisi per filium pater 
sit, Filius 243 per id significatur in Patre. Qui vero unitatem naturae 
indifferentis Filio adimit, cognoscat unum Dominum Jesum Christum. Nisi 
enim per unitatem Spiritus unus est Dominus, Deo patri non relinquetur 
ut Dominus sit. At qui de tempore atque ex carne Filium deputat, cognoscat 
quia per eum omnia, et
nos per ipsum; et extra tempora sit condens omnia intemporalis immensitas. 
Et interea relegat, quia una spes vocationis est, et unum baptisma, et 
fides una. Et post haec adversans praedicationi Apostoli ipse anathema 
constitutus, cum aliter ex sensu suo sapiat, nec vocatus, nec baptizatus 
est, nec fidelis: quia in uno Deo patre, et in uno Domino Jesu Christo 
unius spei atque baptismi fides una sit. Nec doctrinarum diversitas in 
his se esse poterit gloriari, quae unius et Dei et Domini et spei et baptismi 
sint et fidei.
          41.
          Fides de Patre et Filio. --Una igitur fides est Patrem in Filio 
et Filium in Patre per inseparabilis naturae unitatem confiteri, non confusam, 
sed indiscretam: neque permixtam, sed indifferentem; neque
cohaerentem, sed exsistentem; neque inconsummatam, sed perfectam. Nativitas 
est enim, non divisio; et filius est, non adoptio; et Deus est, non creatio. 
Neque alterius generis Deus est, sed Pater et Filius unum sunt: non enim 
innovata est natura nascendo, ut ab originis suae proprietate esset aliena. 
Tenet hanc itaque manentis in Patre Filii et Patris in Filio fidem, unum 
Deum patrem et unum Dominum Christum sibi esse Apostolus praedicans: cum 
in Domino Christo et Deus esset, et in Deo patre esset et Dominus; et unum 
esset uterque quod Deus est, et unum esset uterque quod Dominus est: quia 
imperfectum et Deo, nisi Dominus sit, et Domino intelligatur esse, nisi 
Deus sit. Atque ita cum uterque unus est, et unus significatur in utroque,
et non est uterque sine uno; non excedit evangelicam praedicationem Apostolus 
docens, nec loquens in Paulo Christus diversus ab his est ( post adscensionem
in coelum ) quae corporeus in mundo manens locutus est.
          42.
          Filius hominis vitam aeternam dat, quia signatus a Patre. --Dixerat 
enim in Evangeliis Dominus: 244 Operamini escam, non quae interit, sed 
escam quae permanet in vitam aeternam, quam filius hominis dabit vobis. 
Hunc enim Pater signavit Deus. Dixerunt igitur ad eum: Quid faciemus, ut 
operemur opera Dei? Et dixit illis: Hoc est opus Dei, ut credatis in eum, 
quem misit ille[492]. Sacramentum et corporationis et divinitatis suae 
Dominus exponens, fidei quoque nostrae et spei doctrinam locutus est: ut 
escam non intereuntem, sed permanentem in aeternum operaremur, ut hanc 
aeternitatis escam dari nobis a filio hominis meminissemus, ut filium
______________________________________________________________________
hominis signatum a Deo patre sciremus, ut hoc esse opus Dei nosceremus, 
credere in eum quem misisset. Et quis est, quem Pater misit? Nempe quem 
signavit Deus. Et quis est, quem signavit Deus? Filius utique hominis, 
escam scilicet praebens vitae aeternae. Et qui tandem sunt, quibus praebet 
eam? Illi namque qui operabuntur escam non intereuntem. Atque ita quae 
opera escae est, eadem operatio Dei est, in eum scilicet credidisse quem 
misit. Sed haec loquitur filius hominis. Et quomodo escam vitae aeternae 
filius hominis dabit? Sed sacramentum salutis suae nescit, qui nescit filium 
hominis dantem escam in vitam aeternam, a Deo patre esse signatum. Hic 
nunc quaero, qui tandem intelligentiae sensus sit, filium hominis a Patre 
signatum Deo?
          43.
          Deus sermonem suum sensui nostro accommodat. Filius aequalis 
Patri. Deus est incompositus. --Ac primum cognosci oportet Deum non sibi, 
sed nobis locutum, et in tantum ad intelligentiam nostram eloquii sui temperasse 
sermonem, quantum comprehendere ad sentiendum naturae nostrae possit infirmitas. 
Namque cum superius increpatus a Judaeis fuisset, cur se aequalem Deo, 
filium se Dei profitendo, fecisset[493]; responderat omnia se, quae faceret 
Pater, facere[494]; et omne se a Patre adeptum esse judicium; etiam se, 
ut Patrem, honorandum. Et in his omnibus, professus ante se filium, Patri 
exaequaverat honore, potestate, natura. Dehinc dixerat, ut Patrem vitam 
in se habere, ita eum Filio vitam in se habendam dedisse[495]:
______________________________________________________________________
in quo significaverat naturae ejusdem per sacramentum nativitatis unitatem. 
Per id enim, quod habet Pater, ipsum illum 245 significavit in habendo:
quia non humano modo ex compositis Deus est, ut in eo aliud sit quod ab 
eo habetur, et aliud sit ipse qui habeat: sed totum quod est, vita est, 
natura scilicet perfecta et absoluta et infinita, et non ex disparibus 
constituta, sed vivens ipsa per totum. Quae cum qualis habetur, talis et 
data est, etsi nativitatem ejus intelligatur significare cui data est; 
non tamen diversitatem generis affert, cum talis data est, qualis et habetur.
          44.
          Quo sensu filius hominis a Patre signatus. --Post hanc ergo tam 
multiplicem ac propriam demonstrandae in se paternae naturae significationem, 
usus hoc dicto est: Hunc enim Pater signavit Deus[496]. Signaculorum natura 
ea est, ut omnem impressae in se speciei explicent formam, et
______________________________________________________________________
nihil minus ex eo in se habeant unde signentur: et dum totum accipiunt 
quod imprimitur, totum ex se praeferunt quidquid impressum est. Verum hoc 
( Istud hoc refer ad sequentia ) ad divinae nativitatis non proficit exemplum, 
quia in signaculis et materies sit et diversitas et impressio, per quae 
mollioribus naturis validiorum generum species imprimuntur. Unigenitus 
vero Deus, et per sacramentum salutis nostrae hominis filius, volens proprietatis 
nobis paternae in se significare speciem, signatum se a Deo ait: et hoc 
ideo, quia vitae aeternae escam filius hominis esset daturus; ut per hoc 
potestas in eo dandae ad aeternitatem escae intelligi posset, quia omnem 
in se paternae formae plenitudinem signantis se Dei contineret; ut quod 
signasset Deus, non aliud ex se quam formam Dei signantis efferret. Haec 
quidem
ad Judaeos Dominus ob infidelitatem suam dicti istius incapaces locutus 
est.
          45.
          Signatum a Deo exponit Paulus dicens in Dei forma. --Sed nobis 
Evangelii praedicator proprietatis hujus intelligentiam Spiritu Christi 
per se loquentis insinuat, dicens: Qui cum in forma Dei esset, non
rapinam arbitratus est esse se aequalem Deo, sed se exinanivit, formam 
servi accipiens[497]. Quem enim signaverat Deus, aliud praeter quam Dei 
forma esse 246 non potuit: et id, quod signatum in Dei forma est, hoc necesse 
est totum in se coimaginatum habere, quod Dei est. Et idcirco Apostolus 
eum, quem signavit Deus, in Dei forma manentem Deum praedicavit. Nam assumpti 
et connati in eo corporis sacramentum locuturus ait, Non rapinam arbitratus 
est esse se aequalem Deo, sed se exinanivit, formam servi accipiens. Quod 
enim in forma Dei erat, per signantem se Deum Deus manebat. Sed quia suscipienda 
erat forma servi, et obediens esset futurus ad mortem; non sibi rapiens 
esse se aequalem Deo, ad susceptionem se formae servilis
______________________________________________________________________
per obedientiam exinanivit. Exinanivit autem se ex Dei forma, id est, ex 
eo quod aequalis Deo erat: non tamen aequalem se Deo per rapinam existimans, 
quamvis in forma Dei, et aequalis Deo, per Deum Deus signatus exstaret.
          46.
          Christus verus Deus, etiam post assumptum hominem: quanto magis 
ante. -- Hic nunc quaero, utrum alterius generis Deus est, qui in forma 
Dei Deus maneat, ut secundum consignatas consignantesque species in sigillis 
cernimus, cum impressum plumbo ferrum, et gemma cerae, speciem vel concavae 
in se imaginis fingat, vel exstantis de se exprimat formae? Sed si quis 
exstiterit tam stultus et vecors, ut putet quod aliud ex se Deus in Deum 
quam Deum formet; et qui in forma Dei sit, aliud aliquid
totus ipse quam Deus sit, post sacramenta hominis assumpti[498], et per 
obedientiam consummatae usque ad crucis mortem humilitatis: audiet, coelestium 
et terrestrium et infernorum et omnis linguae confessione, Jesum in gloria 
Dei patris[499]. In hac igitur gloria, si cum jam forma servilis fuerit, 
manebit; tum
______________________________________________________________________
cum in forma Dei esset, quaero quid manserit? utrumne in natura Dei, quae 
significatur in gloria, Christus Spiritus fuerit; cum in gloria Dei patris 
Christus Jesus, id est, homo natus exstabit?
          47.
          Deus unus, non unicus. --Tenet in omnibus beatus Apostolus fidei 
evangelicae indemutabilem praedicationem, 247 ita Dominum Jesum Christum 
Deum praedicans, ut neque per alterius generis Deum in deos duos fides 
apostolica depereat, neque inseparabilis a Patre Filius Deus unici ac singularis 
Dei praedicandi occasionem impiam praebeat. Dicens enim, in forma Dei, 
et in gloria Dei patris, neque differre docuit, neque non exsistentem nos 
existimare permisit. Nam qui in forma Dei est, neque in alterum Deum proficit, 
neque etiam ipse non Deus
est: quia nec separari potest a Dei forma, cum in ea sit; nec qui in Dei 
est forma, non Deus est. Sicut qui in gloria Dei est, non potest aliud 
esse quam Deus est; et dum in gloria Dei Deus est, alterius Dei atque a 
Deo diversi non habet praedicationem; quia per id, quod in gloria Dei est, 
ex eo in cujus gloria est, habet in se naturale quod Deus est.
          48.
          Christus ut imago Dei, non alterius est naturae. --Non periclitatur, 
per plures praedicationes fides una, ne una sit. Evangelista enim dictum 
a Domino docuerat, Qui me vidit, vidit et Patrem[500]. Sed numquid doctor 
gentium Paulus virtutem dicti dominici aut ignoravit, aut tacuit, dicens: 
Qui est imago Dei invisibilis[501]? Interrogo utrum visibilis imago est 
invisibilis Dei: et utrum
______________________________________________________________________
infinitus Deus per formae circumscriptae imaginem
coimaginari possit ad speciem? Imago enim formam necesse est ejus reddat, 
cujus et imago est. Qui volunt autem alterius generis in Filio esse naturam, 
constituant cujusmodi Filium imaginem esse invisibilis Dei velint. Anne 
corpoream, et contemplabilem, et ex locis in loca motu incessuque circumvagam? 
Meminerint tamen, secundum Evangelia et prophetas, et Christum spiritum 
et Deum spiritum. Qui 248 si circumscribent hunc spiritum Christum formabili 
et corporali modo; non erit invisibilis Dei imago corporeus, nec indefiniti 
species definita moderatio.
          49.
          Imago Dei est, quatenus ei divinae naturae virtus. --Sed neque 
Dominus incertum reliquit, Qui me vidit, vidit et Patrem[502]; neque Apostolus
______________________________________________________________________
tacuit qualis esset, Qui est imago Dei invisibilis[503]. Dominus enim dixerat, 
Si non facio opera patris mei, nolite mihi credere[504], hinc videri in 
se Patrem docens, quod opera ejus efficeret; ut intellecta naturae virtus 
naturam intellectae virtutis ostenderet, per quod Apostolus hanc imaginem 
Dei esse significans, ait, Qui est imago Dei invisibilis, primogenitus 
omnis creaturae; quia in ipso constituta sunt omnia in coelis et in terra, 
visibilia et invisibilia, sive Throni, sive Principatus, sive Potestates, 
sive Dominationes, omnia per ipsum et in ipso condita sunt, et ipse est 
ante omnes, et omnia ipsi constant, et ipse est caput corporis Ecclesiae, 
qui est initium, primogenitus ex mortuis, ut fieret in omnibus ipse primatum 
tenens; quia in ipso
______________________________________________________________________
complacuit omnem plenitudinem habitare, et per
ipsum reconciliari omnia in eum[505]. Per horum igitur operum virtutem 
imago Dei est. Nam utique invisibilium Conditor non est in ea naturae necessitate, 
ut invisibilis Dei imago visibilis sit. Ac ne formae potius, quam naturae 
imago esse intelligeretur; idcirco invisibilis Dei imago est, natura in 
eo Dei per naturae suae virtutem intelligenda, non invisibili qualitate.
          50.
          Qui primogenitus, qui primatum in omnibus tenens. --Primogenitus 
itaque omnis creaturae est, quia in ipso creata omnia sunt. Et ne quod 
in ipso creata omnia sunt, non ad ipsum quisquam auderet referre, ait, 
Omnia per ipsum et in ipso condita sunt, et ipse est 249 ante omnes, et 
omnia ipsi constant[506]. Omnia itaque ipsi constant, qui ante
______________________________________________________________________
omnia est, et in quo omnia sunt. Et haec quidem ad exordia pertinent creaturarum. 
Caeterum ob dispensationem corporis nostri ait: Et ipse est caput corporis 
Ecclesiae, qui est initium, primogenitus ex mortuis, ut fieret in omnibus 
ipse primatum tenens; quia in ipso complacuit omnem plenitudinem habitare, 
et per ipsum omnia reconciliari in eum[507]. Reddidit Apostolus spiritalibus 
sacramentis corporeas operationes. Namque qui imago Dei invisibilis est, 
et ipse est caput corporis Ecclesiae: et qui primogenitus omnis creaturae 
est, idem initium, primogenitus ex mortuis est: ut in omnibus teneat primatum, 
dum nobis corpus est, qui Dei imago est; dum qui primogenitus creaturae 
est,
______________________________________________________________________
idem primogenitus ad aeternitatem est, ut cui spiritalia debent, in primogenito 
creata, quod maneant; ei et humana debeant, quod in primogenito ex mortuis 
renascantur aeterna. Ipse est enim initium, qui cum filius sit, imago est; 
cum imago est, Dei est. Primogenitus quoque omnis creaturae est, continens 
in se universitatis exordium. Et rursum ipse caput corporis Ecclesiae est, 
et primogenitus ex mortuis, ut in omnibus teneat ipse primatum. Et quia 
omnia ei constant, in ipso complacita plenitudo consistit; dum in eo per 
ipsum in eum reconciliantur omnia, in quo per ipsum in ipso omnia sunt 
creata.
          51.
          Imago Dei est, quatenus omnia in eo creantur. Creatio ut reconciliatio 
et Patris et Filii est. --Sentisne
jam quid sit esse imaginem Dei? Creari utique omnia in eo per eum. Cum 
in eo creantur omnia, intellige etiam eum cujus imago est creantem in eo 
omnia. Cum autem quae in eo creantur, per ipsum creantur; in hoc quoque, 
qui imago est, naturam ejus cujus imago est inesse 250 cognosce. Per se 
enim creat, quae in ipso creantur: sicuti per ipsum reconciliantur in eo 
omnia. Cum in eo reconciliantur, paternae in eo unitatis apprehende naturam 
reconciliantem sibi in eo omnia. Cum per eum reconciliantur omnia, ipsum 
Patri reconciliantem in se omnia quae per se reconciliabat intellige. Ait 
enim idem Apostolus: Omnia autem a Deo, qui reconciliavit nos sibi per 
Christum, et dedit nobis ministerium
reconciliationis; quoniam quidem Deus erat in Christo mundum reconcilians 
sibi[508]. Confer cum his omne evangelicae fidei sacramentum. Qui enim 
videtur in viso, qui operatur in operante, qui loquitur in loquente, idem 
in reconciliante reconciliat[509]. Et idcirco in eo et per eum reconciliatio 
est, quia per indifferentem naturam Pater in eo manens, mundum sibi ipse 
per eum et in eo reconciliatione reddebat.
          52.
          Unitatem suam cum Patre quam potuit aptius Christus declaravit. 
--Consulens itaque humanae infirmitati Deus non incerta verborum nuditate 
fidem docuit. Namque cum credendi necessitatem dicti dominici auctoritas 
sola praestaret, tamen sensum nostrum per intelligentiam editae rationis 
instituit: ut
______________________________________________________________________
id quod dixerat: Ego et Pater unum sumus[510], per causam ipsam unitatis 
expositae nosceremus. Dicens enim se per loquentem loqui, et per operantem 
operari, et per judicantem judicare, et per visum videri, et per reconciliantem 
reconciliare, et manere se in eo qui in se maneret: quaero quo alio ad 
intelligentiae nostrae sensum expositionis suae uti potuerit aptiore sermone, 
ut unum esse intelligerentur, quam isto, quo per nativitatis veritatem, 
et naturae unitatem, quidquid Filius ageret ac diceret, id in Filio Pater 
et loqueretur et gereret? Non est hoc itaque naturae a se alienae, neque 
per creationem 251 in Deum comparatae, neque ex portione Dei in Deum natae; 
sed perfecta nativitate in Deum perfectum genitae divinitatis, cujus haec 
naturalis
______________________________________________________________________
conscientiae fiducia est, ut dicat: Ego in Patre, et Pater in me[511]: 
et rursum: Omnia quae Patris sunt, mea sunt[512]. Nihil enim ei ex Deo 
deest, quo operante et loquente et viso, Deus et operatur et loquitur et 
videtur. Non sunt duo (supple, naturis distincti ) in unius vel operatione, 
vel sermone, vel visu. Nec solitarius Deus est, qui in operante et loquente 
et viso Deo, Deus et operatus et locutus et visus sit. Hoc Ecclesia intelligit, 
hoc Synagoga non credit, hoc philosophia non sapit, unum ex
______________________________________________________________________
uno, et totum a toto, Deum et filium, neque per nativitatem Patri ademisse 
quod totum est, neque hoc ipsum totum non secum nascendo tenuisse. Et quisquis 
in hac infidelitatis stultitia detinebitur, aut Judaeorum sectator, aut 
gentium est.
          53.
          Sapientia humana. Elementorum mundi et Christi discrimen. --Ut 
autem dictum Domini intelligas quo ait: Omnia quae Patris sunt, mea sunt; 
Apostoli et doctrinam et fidem disce dicentis: Videte ne quis vos seducat 
per philosophiam et inanem deceptionem secundum traditionem hominum, secundum 
elementa mundi, et non secundum Christum: quia in ipso inhabitat omnis 
plenitudo divinitatis corporaliter[513]. De mundo est, et doctrinas hominum 
sapit, et philosophiae praeda est, quisquis
______________________________________________________________________
Christum verum Deum nescit, quisquis in eo plenitudinem divinitatis ignorat. 
Humana mens hoc solum sapit quod intelligit, et mundus hoc tantum quod 
potest credit, secundum elementorum naturas id tantum possibile existimans, 
quod aut videret, aut ageret. Elementa enim mundi ex nihilo substiterunt: 
252 sed Christus non de non substantibus manet, nec coepit ad originem, 
sed originem ab origine sumpsit aeternam. Elementa enim mundi aut inanima 
sunt, aut ad animam profecerunt: sed Christus vita est, ex Deo vivente 
in viventem Deum natus. Elementa mundi a Deo sunt instituta, non Deus sunt: 
Christus ex Deo Deus hoc totum est ipse quod Deus est. Elementa mundi cum 
intra sint, non possunt a se exstare ne intra sint: Deum sub sacramento
in se habens Christus in Deo est. Elementa mundi cum ex se sui generis 
generant ad vitam, per corporales quidem passiones praebent ex se initia 
nascendi; caeterum non insunt viva ipsa nascentibus: omnis vero corporaliter 
plenitudo divinitatis in Christo est.
          54.
          Qui divinitatis plenitudo in Christo corporaliter habitet. --Et 
interrogo, cujus in eo divinitatis plenitudo est? Quae si non Patris est, 
quem mihi Deum alium unius Dei fallax praedicator imponis, cujus divinitatis
plenitudo habitet in Christo? Si vero Patris est, edoce quomodo corporaliter 
haec in eo habitet plenitudo. Si enim corporali modo Patrem in Filio credis; 
Pater in Filio habitans non exstabit in sese. Si vero, quod est potius, 
corporaliter in eo manens divinitas naturae in eo Dei ex Deo significat 
veritatem; dum in eo Deus est, non aut per dignationem aut per voluntatem, 
sed per generationem verus et totus corporali secundum se plenitudine manens; 
dum quod ipse est, id etiam per nativitatem Dei in Deum natum est; neque 
diversum aut differens aliquid in Deo est, quam id quod corporaliter habitet 
in Christo; et quidquid inhabitet corporaliter, id ipsum secundum divinitatis 
est plenitudinem: quid humana sectaris? 253 quid inanium
deceptionum doctrinis inhaeres? quid mihi affers unanimitatem, concordiam, 
creaturam? Plenitudo divinitatis in Christo est corporaliter.
          55.
          Alius habitans, alius habitatio; perfectus uterque Deus. --Tenuit 
autem etiam in hoc Apostolus fidei suae legem, ut corporaliter in Christo 
inhabitare plenitudinem divinitatis doceret: ne ad unionem impiam fidei 
sermo decideret, nec ad alterius naturae intelligentiam furor irreligiosus 
erumperet. Habitans enim in Christo plenitudo divinitatis corporaliter, 
nec singularis nec separabilis est: dum nec se patitur a corporali plenitudine 
corporalis plenitudo discerni, nec habitans divinitas ea ipsa intelligi 
potest esse divinitatis habitatio. Atque ita Christus est, ut corporaliter 
plenitudo divinitatis in Christo
sit; sic vero in Christo sit divinitatis corporaliter plenitudo, ut in 
eo inhabitans plenitudo non aliud intelligatur esse quam Christus. Furare 
quas voles verborum occasiones, et irreligiosi ingenii aculeos excita. 
Ementire saltem cujus plenitudo divinitatis in Christo inhabitet 254 corporaliter. 
Est enim
Christus, est et inhabitans in eo divinitatis corporaliter plenitudo.
          56.
          Quae sit habitatio corporalis. Cujus sit. --Et si quaeras quae 
sit habitatio corporalis; intellige quid sit loqui in loquente, et in viso 
videri, et in operante operari, et in Deo Deum, et ex toto totum, et ex 
uno unum: et ita corporalis divinitatis plenitudinem recognosce. Et cujus 
haec divinitatis corporaliter inhabitans plenitudo sit, memento Apostolum 
non tacere dicentem: Ea enim, quae invisibilia sunt ejus, a constitutione 
mundi, per ea quae facta sunt, intellecta conspiciuntur aeterna quoque 
ejus virtus et divinitas[514]. Hujus itaque divinitas corporalis in Christo 
est, non ex parte, sed tota; neque portio est, sed plenitudo: ita corporaliter 
manens,
______________________________________________________________________
ut unum sint; ita unum sunt, ut a Deo non differat Deus; ita indifferens 
a Deo Deus, ut perfectum Deum substituerit perfecta nativitas; ita autem 
perfecta nativitas subsistat, quia in Deo ex Deo nato corporaliter divinitatis 
inhabitet plenitudo.
        255, 256 LIBER NONUS.
Assertam superiori libro Patris et Filii indifferentem naturam adversus 
haereticorum objecta tuetur atque confirmat. Allatis hujus rei gratia, 
quas illi objectant, Scripturis quaedam Hilarius jactat responsionum semina, 
primo genuinos Scripturarum sensus, non ex eo quod verba nuda et a caeteris 
divulsa sonant, sed ex antecedentibus et consequentibus et ex dicendi causis 
esse expetendos: deinde Christum
ex unitis in idipsum neque tamen confusis naturis rem unam et eamdem esse; 
ita enim illum dicta gestaque sua semper temperasse, ut et Dei et hominis 
filium sese declararet: postremo distinguenda esse quae dixit aut gessit 
nondum homo, quae jam homo moriturus, quae immortalis. Hinc duarum in uno
Christo naturarum veritas diffuse adstruitur.
His positis, ad primum haereticorum objectum, Quid me dicis bonum? Nemo 
bonus, nisi unus Deus, reponit Christum his verbis non boni aut magistri 
nomen respuere, sed ejus reprehendere fidem, qui ipsum Deum non credens, 
sic tamen nuncuparet; imo sese Deum ac magistrum testari, cum se sequenti 
coelestem thesaurum pollicetur. Tum pluribus demonstrat Christum, ubicumque 
Deum unum praedicat, se alium quidem a Patre, non tamen alterius naturae 
significare.
Objectum alterum, ut sciant te solum verum Deum, et quem misisti Jesum 
Christum, ex superioribus ac continuatis huicce loco verbis diluit. Ubi 
enim Christus[515]docuit Patrem in se esse, in se loquente loqui, in se 
operante operari, in se viso videri (Joan.
______________________________________________________________________
XVI). laudat fidem Apostolorum se exitionis nomine vere ex Deo natum credentium, 
ac tandem[516], honorem ita a Patre postulat, ut vicissim honoraturus sit 
honorantem; ita potestatem accipit, ut et possit omni carni vitam aeternam 
largiri, nec habeat quidquam minus a Patre: his omnibus indicans se ex 
Patre natum, et cum eo natura unum. Deinde ex ipsismet objectis verbis 
conficit Christum a Patre non separandum esse natura, qui non separandus 
est fide, neque sine contumelia vocari Deum verum patrem, si credatur filium 
peperisse degenerem. Denique ex continuatis objecto loco verbis unam Patris 
et Filii gloriam esse copiose subtiliterque edisserit.
Postea ex occasione, quae locum dedit Christi dicto, Non potest Filius 
ab se facere quidquam, evincit
______________________________________________________________________
Filii cum Patre aequalitatem, nedum infirmitatem, ostendi. Cum enim violati 
sabbati reatum objicientibus Judaeis hoc respondens, proxime antea praemittat, 
Pater meus usque modo operatur, et ego operor; sibi Patrique unam et communem 
esse operationem declarat: sicut se confirmat ei aequalem, cum iisdem indigne 
ferentibus quod aequalem se Deo faceret, statim subjicit, Quaecumque enim 
ille facit, eadem et Filius similiter facit. Una etiam utriusque voluntas 
subinde demonstratur.
Ad id quod quarto objiciunt, Pater major me est, hoc concedit vere dici, 
quia auctor Filii est, qui neque Patri aequandus est secundum formam servi. 
Si autem Pater major est Filio, quia ei dat quod est; Filius non est minor 
Patre, quia id omne accipit quod Pater est.
Postremo ignorantiam, quam haeretici Christo affingunt, pluribus argumentis 
repellit. Non enim judicii diem ignorare potuit omnium conditor, diei hujus 
nominatim auctor ac Dominus, quem nihil Pater celat, in quo omnes thesauri 
scientiae sunt. Quia tamen absconsi sunt, recte nescire se dicit, quod 
non est eloquendum. Solus itaque Pater diem judicii scit, quia
solus illum Filio non tacet: nescit autem Filius, quia nulli revelat. 257
            1.
          Libro superiore quid confectum. Quid confutatum --Tractantes 
superiore libro de indifferenti natura Dei patris et Dei filii, et id quod 
dictum est, Ego et Pater unum sumus[517], demonstrantes non ad solitarium 
Deum proficere, sed ad unitatem indiscretae secundum generationem divinitatis; 
dum neque aliunde quam ex Deo Deus natus est, et ex Deo Deus non potest 
non id esse quod Deus est: percursisque, etsi non omnibus, tamen ad intelligentiam 
sufficientibus dictorum divinorum atque apostolicorum testimoniis, quibus 
inseparabilis natura ac potestas Patris ac Filii docebatur, usque ad
______________________________________________________________________
hunc apostolicae fidei locum venimus, quo ait: Videte ne quis vos seducat 
per philosophiam et inanem deceptionem secundum traditionem hominum, secundum 
elementa mundi, et non secundum Christum: quia in ipso inhabitat omnis 
plenitudo divinitatis corporaliter[518]. In quo, per corporaliter habitantem 
in eo divinitatis plenitudinem, verum et perfectum et paternae naturae 
Deum demonstrari docuimus: ita ut habitans plenitudo nec diversum intelligeretur 
significare, neque unicum: cum et incorporalis Dei corporalis habitatio 
proprietatem naturalis unitatis in Deo qui ex Deo substitisset doceret; 
et habitans in Christo Deus, subsistentis Christi nativitatem, dum ejus 
est habitator, ostenderet. Per quod impietati eorum satis superque arbitror
______________________________________________________________________
fuisse responsum, qui id, quod a Domino dictum est: Qui me vidit, vidit 
et Patrem[519]; et Pater in me, et ego in Patre[520]; et, Ego et Pater 
unum sumus[521]; et, Omnia quae Patris sunt, mea sunt[522], ad unitatem 
et concordiam voluntatis referrent: ut quia dicti fides maneret, dicti 
tamen intelligentiam fallacis doctrinae religio ementita corrumperet; et 
cum negari non posset in his voluntatum assensus, in quibus naturae unitas 
praedicatur, ad abolendam tamen eam quae secundum nativitatem est unitatem, 
societas tantum concordiae crederetur. Sed beato Apostolo, post multa naturalis 
258 veritatis non ambigua praeconia, corporaliter habitantis divinitatis 
plenitudinem in Christo docente, abscissa est omnis impiae
______________________________________________________________________
temeritatis assertio, cum naturalem unitatem incorporalis divinitatis habitatio 
corporalis efficeret: ut id quod non solus est Filius, sed quod in eo manet 
Pater; neque solum manet, sed et operatur et loquitur; neque solum operatur 
et loquitur, sed et videtur, non sint nuncupativa, sed vera, dum habet 
in se per sacramentum nativitatis
et virtus virtutem, et potestas potestatem, et natura naturam; tenens per 
nativitatem ipsa quod suum est, et ex se per imaginem referens quod in 
se est, dum et imago est auctoris et veritas; quia perfecta nativitas perfectam 
imaginem praestat, et plenitudo divinitatis corporaliter inhabitans naturalem 
obtinet veritatem.
          2.
          Scripturae quibus abutuntur Ariani. Cur earum sensum non assequantur. 
--Et haec quidem quamvis ita se ut sunt habeant, quia naturalis ex Deo 
Deus non potest nisi in ea nativitatis suae natura esse qua Deus est, et 
viventis naturae indifferens unitas inseparabilis a se est sub viventis 
nativitate naturae: tamen per fidei evangelicae salutarem confessionem 
subrepunt haeretici ad veritatis excidium,
ut naturalem Filio detrahant unitatem, dum aliter atque ad aliud dicta, 
aliter atque in aliud intelligenda componunt. Negantes itaque Dei filium, 
utuntur ea auctoritate qua dixerit: Quid me dicis bonum? Nemo est bonus 
nisi unus Deus[523]: ut quia unum Deum professio ejus locuta sit, quidquid 
illud exinde in Dei nomine erit, jam non in natura Dei maneat, quia Deus 
unus est. Atque ut id, quod ipse Deus dicitur, nuncupatione potius quam 
veritate sit; hinc confirmare nituntur, quia dixerit: Haec est autem vita 
aeterna, ut cognoscant te solum verum Deum[524]. Et ut extra proprietatem 
veri Dei sit, id adjiciunt: Non potest Filius facere ab se quidquam, nisi 
quod viderit Patrem facientem[525]. Tentant quoque et illud: Pater major 
259 me
______________________________________________________________________
est[526]. Postremo jam tamquam indissolubili
______________________________________________________________________
abnegatae divinitatis professione subvertisse se fidem Ecclesiae gloriantur, 
cum relegunt: De die autem illa et hora nemo scit, neque Angeli in coelis, 
nec Filius, nisi Pater solus[527]. Non enim videtur exaequabilis per nativitatem 
esse natura, quae ignorationis sit necessitate diversa; et Pater sciendo 
ac Filius nesciendo manifestent dissimilitudinem divinitatis: quia et ignorare 
Deus nihil debeat, et ignorans non comparandus sit ad scientem. Sed haec 
omnia, nec ratione intelligentes, nec temporibus discernentes, nec sacramentis 
evangelicis apprehendentes, nec dictorum virtutibus sentientes, stulto 
atque imperito furore adversus divinitatis naturam loquuntur, ad implendas 
aures ignorantium sola haec et nuda memorantes, aut absolutionibus
______________________________________________________________________
eorum tacitis, aut causis: cum dictorum intelligentia aut ex praepositis 
aut ex consequentibus expetatur.
          3.
          Christus et Deus est et homo. Attendant Nestorius et Eutyches. 
--Atque horum quidem superius memoratorum rationem ex ipsis vel evangelicis 
vel apostolicis professionibus praestituri, admonendos esse omnes communis 
fidei existimamus: ut in qua confessione aeternitas vitae est, in eadem 
sit intelligentia aeternitatis. Nescit plane vitam suam, nescit, qui Christum 
Jesum ut verum Deum ita et verum hominem ignorat. Et ejusdem periculi res 
est, Christum Jesum vel Spiritum Deum, vel carnem nostri corporis denegare. 
Omnis ergo qui confitebitur me coram hominibus, confitebor et ego eum coram
patre meo, qui est in coelis. Qui autem negaverit
me coram hominibus, negabo et ego eum coram patre meo, qui est in coelis. 
Haec Verbum caro factum loquebatur, et homo Jesus Christus Dominus majestatis 
docebat: Mediator ipse in se ad salutem Ecclesiae constitutus, et 260 illo 
ipso inter Deum et homines mediatoris sacramento utrumque unus exsistens, 
dum ipse ex unitis in idipsum naturis, naturae utriusque res eadem est; 
ita tamen, ut neutro careret in utroque, ne forte Deus esse homo nascendo 
desineret, et homo rursum Deus manendo non esset. Haec itaque humanae beatitudinis 
fides vera est, Deum et hominem praedicare, Verbum et carnem confiteri: 
neque Deum nescire quod homo sit, neque carnem ignorare quod Verbum sit.
          4.
          Quod natus homo Deus maneat, sensus jam non
refugit. --Cum autem, contra naturam sensus nostri, Deus manens homo nascitur; 
jam non est contra naturam spei nostrae, ut natus homo Deus maneat: cum 
potior natura in inferiorem nata fidem praestet, inferiorem in naturam 
nasci posse potiorem. Et quidem, secundum legem et consuetudinem mundi, 
promptior magis spei nostrae, quam divini sacramenti effectus est. Namque 
mundus in his quae nascuntur habet incrementi virtutem, non habet deminutionis 
potestatem. Cerne arbores, sata, pecudes. Ipsum quoque participem rationis 
hominem contuere: semper proficit augmento, numquam vero deminutione contrahitur; 
nec sese caret, quod excrevit in sese. Nam tametsi aut aetate marcescat, 
aut morte perimatur; habet quidem aut demutationem in tempore,
aut finem in constitutione vivendi: caeterum hoc quod sit non habet in 
virtute non esse, ut novum se per imminutionem condat ex eodem, id est, 
ut ex sene decedat in parvulum. Naturae ergo nostrae necessitas in augmentum 
semper mundi lege provecta,
non imprudenter profectum naturae potioris exspectat: cui et incrementum 
secundum naturam est, et imminutio contra naturam est. Deo itaque proprium 
fuit, esse aliud quam manebat, nec tamen non esse 261 quod manserat; nasci 
in homine Deum, nec tamen Deum esse desinere; contrahere se usque ad conceptum 
et cunas et infantiam, nec tamen Dei potestate decedere. Hoc non sibi, 
sed nobis est sacramentum. Neque assumptio nostra Deo profectus est: sed 
contumeliae suae voluntas, nostra provectio est; dum nec amittit ille quod 
Deus est, et homini acquirit ut Deus sit.
          5.
          Dei et hominis se filium dictis et gestis Christus ostendit. 
Unde occasio haereseos. --Natus igitur unigenitus Deus ex Virgine homo, 
et secundum plenitudinem
temporum in semetipso provecturus in Deum hominem, hunc per omnia evangelici 
sermonis modum tenuit, ut se filium Dei credi doceret, et hominis filium 
praedicari admoneret: locutus et gerens homo universa quae Dei sunt, loquens 
deinde et gerens Deus universa quae hominis sunt; ita tamen, ut ipso illo 
utriusque generis sermone numquam nisi cum significatione et hominis locutus 
et Dei sit; uno tamen Deo patre semper ostenso, et se in natura unius Dei 
per nativitatis veritatem professo; nec tamen se Deo patri non et filii 
honore et hominis conditione subdente: cum et nativitas omnis se referat 
ad auctorem, et caro se universa secundum Deum profiteatur infirmam. Hinc 
itaque fallendi simplices atque ignorantes haereticis occasio est, ut quae
ab eo secundum hominem dicta sunt, dicta esse secundum naturae divinae 
infirmitatem mentiantur: et quia unus atque idem est loquens omnia quae 
loquatur, de se ipso omnia eum locutum esse contendant. 262
          6.
          Alia sunt dicta Christi nondum nati, alia
nati et morituri, alia aeterni. --Nec sane negamus, totum illum, qui ejus 
manet, naturae suae esse sermonem. Sed si Jesus Christus et homo et Deus 
sit; et neque cum homo, tum primum Deus; neque tum cum et homo, tum non 
etiam et Deus; neque post hominem in Deo non totus homo totus Deus: unum 
atque idem necesse est dictorum ejus sacramentum esse, quod generis. Et 
cum in eo secundum tempus discernis hominem a Deo, Dei tum atque hominis 
discerne sermonem. Et cum Deum atque hominem in tempore confiteberis, Dei 
atque hominis in tempore dicta dijudica. Cum vero ex homine et Deo rursum 
totius hominis, totius jam Dei tempus intelligis, si quid illud ad demonstrationem 
ejus temporis dictum est, tempori coaptato quae dicta
sunt: ut cum aliud sit ante hominem Deus, aliud sit homo et Deus, aliud 
sit post hominem et Deum totus homo totus Deus; non confundas temporibus 
et generibus dispensationis sacramentum, cum pro qualitate generum ac naturarum, 
alium ei in sacramento hominis necesse est sermonem fuisse non nato, alium 
adhuc morituro, alium jam aeterno.
          7.
          Christus qui hominem, qui Deum se egerit. Cur nasci voluerit, 
cur pati, cur mori. --Nostri igitur causa
haec omnia Jesus Christus manens, et corporis nostri homo natus, secundumconsuetudinem 
naturae nostrae locutus est: non tamen omittens naturae suae esse quod 
Deus est. Nam tametsi in partu et passione et morte naturae nostrae res 
peregerit; res tamen ipsas omnes virtute naturae suae gessit, dum sibi 
263 ipse origo nascendi est, dum pati vult quod eum pati non licet, dum 
moritur qui vivit. Et tamen cum haec Deus per hominem agit, ex se natus, 
per se passus, et ex se mortuus; non et hominem se non egit, dum et natus, 
et passus, et mortuus est. Haec autem jam ante conditionem mundi sacramenta 
sunt coelestium mysteriorum constituta, ut unigenitus Deus homo nasci vellet, 
mansuro in aeternum in Deo homine: ut Deus pati vellet, ne passionibus
humanae infirmitatis diabolus desaeviens, legem in nobis peccati Deo infirmitatem 
nostram assumente retineret: ut Deus mori vellet, ne qua insolens potestas 
adversus Deum esset, neque creatae in se virtutis posset usurpare naturam, 
cum se immortalis Deus intra legem mortis habuisset. Nascitur itaque Deus 
assumptioni nostrae, patitur vero innocentiae, postremo moritur ultioni: 
dum et homo noster in Deo permanet, et infirmitatum nostrarum
passiones Deo sociae sunt, et spiritales nequitiae ac malitiae potestates 
triumpho carnis, Deo per carnem moriente, subduntur.
          8.
          Fideles Deo in Christo pleni. --Hujus igitur sacramenti Apostolus 
conscius, et per Dominum ipsum fidei scientiam adeptus, cum non ignoraret 
incapacem ejus esse et mundum, et homines, et philosophiam, ait, Videte 
ne quis vos seducat per philosophiam et inanem deceptionem secundum traditionem 
hominum, secundum elementa mundi, et non secundum Jesum Christum: quia 
in ipso inhabitat omnis plenitudo divinitatis corporaliter, et estis in 
illo repleti, quod est caput omnis principatus et potestatis[528]. Exposita 
itaque habitantis corporaliter divinitatis in eo plenitudine, sacramentum
______________________________________________________________________
assumptionis nostrae continuo subjecit, dicens: Estis in eo repleti. Ut 
enim in eo divinitatis 264 est plenitudo, ita nos in eo sumus repleti. 
Neque sane ait, estis repleti, sed, in eo estis repleti: quia per fidei 
spem in vitam aeternam regenerati ac regenerandi omnes nunc in Christi 
corpore manent; replendis postea ipsis, non jam in eo, sed in ipsis, secundum 
tempus illud de quo Apostolus ait, Qui transfigurabit corpus humilitatis 
nostrae, conforme corpori gloriae suae[529]. Nunc igitur in eo repleti 
sumus, id est, per assumptionem carnis ejus, in quo divinitatis plenitudo 
corporaliter inhabitat. Et hujus spei nostrae non exigua in eo potestas 
est. Namque quod repleti in eo sumus, hoc est caput ac principium omnis 
potestatis, secundum illud: Ut in nomine suo omne genu flectat, coelestium, 
et terrestrium, et
______________________________________________________________________
infernorum; et omnis lingua confiteatur, quia Dominus Jesus in gloria Dei 
patris[530]. Confessio itaque haec erit: Jesum in gloria Dei patris, et 
natum in homine jam non in infirmitate
______________________________________________________________________
corporis nostri manere, sed in Dei gloria. Et hoc lingua omnis confitebitur. 
Et cum coelestia et terrestria genu flectent: hoc caput omnis principatus 
et potestatis est, ut ei universa genu flectendo subjecta sint, in quo 
sumus repleti, et qui per habitantem in se corporaliter divinitatis plenitudine, 
in Dei patris sit gloria confitendus.
          9.
          Deus idem auctor regenerationis nostrae et Christi resurrectionis. 
--Demonstrato autem et naturae suae, et assumptionis nostrae sacramento, 
cum in eo plenitudine divinitatis manente, nos in eo per id quod homo natus 
est repleamur: reliquam dispensationem humanae salutis exsequitur, dicens, 
In quo et circumcisi estis circumcisione non manu facta in exspoliatione 
corporis carnis, sed in circumcisione Christi consepulti,
ei in baptismate, in quo et conresurrexistis per fidem operationis Dei, 
qui excitavit eum a mortuis[531]. Circumcidimur itaque, non 265 circumcisione 
carnali, sed circumcisione Christi, id est, in novum hominem renati. Cum 
enim consepelimur baptismate ejus, mori nos necesse est ex vetere homine; 
quia regeneratio baptismi resurrectionis est virtus. Et haec circumcisio 
Christi est, non exspoliari carne praeputii, sed totos commori ei, et per 
id totos postea ei vivere. In eo enim resurgimus per ejus Dei fidem, qui 
eum suscitavit a mortuis. Credendus ergo Deus est, cujus operatione Christus 
excitatus a mortuis est: quia fides ista conresurgit in Christo.
          10.
          Idem Christus ut homo moritur, ut Deus se suscitat. --Consummatur 
deinde ita omne assumpti
______________________________________________________________________
hominis sacramentum: Et vos mortui cum essetis in delictis et praeputio 
carnis vestrae, vivificavit cum illo, donatis vobis omnibus delictis, delens 
quod adversum nos erat chirographum in sententiis, quod erat contrarium
nobis: et ipsum tulit e medio, affigens illud cruci: exutus carnem, et 
potestates ostentui esse fecit, triumphatis his in semetipso[532]. Apostolicam 
fidem saeculi homo non capit, et sensus sui dicta alius praeter quam ipsius 
sermo non explicat. Deus Christum a mortuis excitat, et Christum in quo 
corporaliter divinitatis plenitudo inhabitat. Sed convivificavit nos cum 
illo, donans nobis peccata, et delens chirographum legis peccati, quod 
per sententias anteriores contrarium nobis erat hoc tollens de medio, et 
cruci affigens, mortis lege carne sese spolians, potestates ostentui reddens, 
triumphatis his in semetipso. Et de triumphatis potestatibus in semetipso, 
atque ostentui redditis, deletoque chirographo, vivificatisque nobis, jam 
superius
______________________________________________________________________
[533]tractavimus. Hoc vero sacramentum quis vel apprehendet, vel 266 eloquetur? 
Suscitat operatio Dei Christum a mortuis, et haec eadem Dei operatio nos 
vivificat cum Christo, et haec eadem operatio donat peccata, chirographum 
delet, et affigit cruci: carnem se exuit, potestates ostentui reddit, ac 
de his in semetipso triumphat. Habes operationem Dei Christum a mortuis 
excitantis: habes et Christum haec ipsa in se quae Deus operatur operantem. 
Christus enim mortuus est, carne se spolians. Tene ergo Christum hominem 
a Deo ex mortuis excitatum, tene Deum Christum salutis nostrae operationem 
cum esset moriturus operantem: ut cum haec Deus operatur in Christo,operans 
licet Deus, spolians se tamen Christus carne moriturus sit: et cum mortuus 
est Christus, operans ante mortem
______________________________________________________________________
Deus, mortuum tamen Christum operatio Dei excitet; cum ipse sit (idem sit) 
Christum a mortuis
excitans, qui est ante mortem Christus operatus, et idem sit spolians se 
carne moriturus.
          11.
          Caro spoliata et carne se spolians unus est Christus. --Jamne 
apostolicae fidei sacramentum intelligis? Jamne Christum cognitum habes? 
Quaero enim a te, quis sit carne se spolians, et quae sit caro illa spoliata? 
Duplicis enim intelligentiae ab Apostolo teneo significationem, spoliatae 
carnis, seque carne spoliantis: et inter haec Christum audio per operationem 
Dei a mortuis excitatum. Et cum sit Christum a mortuis excitans Deus, sitque 
et Christus excitatus a mortuis: interrogo quis est carne se spolians, 
et quis est Christum a mortuis excitans, nosque vivificans cum Christo? 
Si enim non idem est Christus mortuus, qui est caro spoliata; carnis spoliatae 
nomen
ostende: et rursus naturam ejus, qui se carne spoliavit, expone. 267 Eumdem 
enim esse invenio Deum Christum a mortuis excitatum, qui carne se spoliavit, 
et rursum spoliatam carnem Christum esse a mortuis excitatum: deinde principatus 
et potestates ostentui reddentem et triumphantem reperio in semetipso. 
Intelligisne hunc triumphantem potestates in semetipso? Sentisne quod a 
se non differat caro spoliata, et carne se spolians? In semetipso enim 
triumphat, id est, in ea qua se carne spoliavit. Videsne ita Deum et hominem 
praedicari: ut mors homini, Deo vero carnis excitatio deputetur; non tamen 
ut alius sit qui mortuus est, et alius sit per quem mortuus resurgit? Spoliata 
enim caro Christus est mortuus: et rursus Christum a mortuis excitans, 
idem Christus est carne se spolians. Naturam
Dei in virtute resurrectionis intellige: dispensationem hominis in morte 
cognosce. Et cum sint
utraque suis gesta naturis, unum tamen Christum Jesum eum memento esse, 
qui utrumque est.
          12.
          Christus sua virtute suscitatur: cur hoc opus cum Paulo tribuat 
Patri. --Quamquam enim meminerim frequenter ad Deum patrem per Apostolum 
referri, Christum a mortuis esse excitatum: sed non est Apostolus extra 
evangelicam fidem dictis suis ipse contrarius, maxime Domino dicente, Propter 
hoc me Pater diligit, quod ego pono animam meam, ut iterum accipiam eam. 
Nemo tollet eam a me, sed ego pono eam a me. Potestatem habeo ponendi eam; 
et potestatem habeo iterum accipiendi eam. Hoc mandatum accepi a Patre[534]. 
Vel cum postulatum ab eo esset, ut signum ad fidem de se ostenderet, ait 
de templo corporis sui, Solvite hoc templum,
______________________________________________________________________
et ego in triduo suscitabo illud[535]. Cum enim et per accipiendae animae 
potestatem et per suscitandi templi virtutem ipsum se sibi resurrectionis 
suae Deum doceat, 268 totum hoc tamen ad mandati paterni referens auctoritatem: 
non contrarie intelligitur Apostolus, Christum Dei virtutem et Dei sapientiam 
praedicans, omnem operis sui magnificentiam per id ad Patris gloriam retulisse, 
quia quidquid Christus gerit, virtus Dei et sapientia gerit; et quidquid 
virtus Dei et sapientia gerit, sine dubio Deus gerit, cujus et sapientia 
est Christus et virtus. Denique nunc per operationem Dei excitatus Christus 
a mortuis est: quia opera Dei patris ipse natura a Deo non differenti operatus 
est. Et in eo Deo resurrectionis fides est, qui Christum suscitavit a mortuis.
______________________________________________________________________
          13.
          Naturae in Christo duae ex Paulo. --Hanc igitur beatus Apostolus 
geminae in Christo significationis tenuit praedicationem ut et infirmitatem 
in eo hominis, et virtutem Dei ac naturam doceret, secundum illud Corinthiis 
dictum: Nam etsi crucifixus est ex infirmitate, sed vivit ex virtute Dei[536], 
mortem infirmitatis humanae, vitam vero Dei virtutis ostendens: et illud 
ad Romanos, Quod enim mortuus est peccato, mortuus est semel: quod autem 
vivit, vivit Deo. Sic et vos deputate vosmetipsos mortuos quidem esse peccato, 
vivere autem Deo in Christo Jesu[537]: mortem peccato, id est, corpori 
nostro adscribens, vitam autem Deo, cui est naturale quod vivit, et per 
id nos corpori nostro mori oportere, ut Deo vivamus in Christo Jesu, qui 
peccati
______________________________________________________________________
nostri corpus assumens, totus jam Deo vivit, naturae nostrae societate 
in communionem divinae immortalitatis unita.
          14.
          Alia Dei, alia servi forma: idem Christus. Dei forma latuit, 
non periit. --Haec igitur demonstranda a me paucis fuerunt, ut utriusque 
naturae personam tractari in Domino Jesu Christo meminissemus: quia qui 
in forma Dei manebat, 269 formam servi accepit, per quam obediens usque 
ad mortem fuit. Obedientia enim mortis non est in Dei forma, sicuti nec 
Dei forma inest in forma servi. Per sacramentum autem evangelicae dispensationis 
non alius est in forma servi, quam qui in forma Dei est: cum tamen servi 
formam accipere, et in forma Dei manere non idem sit; cumque accipere formam 
servi, nisi per evacuationem suam, non potuerit qui manebat in
Dei forma, non conveniente sibi formae utriusque
concursu. Sed non alius atque diversus est, qui se exinanivit, et qui formam 
servi accepit. Accepisse enim non potest ejus esse qui non sit; quia ejus 
sit, qui subsistat, accipere. Ergo evacuatio formae non est abolitio naturae: 
quia qui se evacuat, non caret sese; et qui accipit, manet. Et cum (idem) 
ipse sit evacuans et accipiens, habet quidem in eo sacramentum, quod se 
evacuat et accipit; non tamen habet interitum, ne non exstet evacuans, 
et ne non sit accipiens. Itaque evacuatio eo proficit, ut proficiat forma 
servi, non ut Christus, qui in forma Dei erat, Christus esse non maneat; 
cum formam servi non nisi Christus acceperit. Qui cum se evacuaverit, ut 
manens Spiritus Christus idem Christus homo esset; in corpore demutatio 
habitus et assumptio naturae,
naturam manentis divinitatis non peremit: quia unus atque idem Christus 
sit, et demutans habitum, et assumens.
          15.
          Expenduntur objecta haereticorum. Christus non arguit quod dicatur 
bonus. --Ostensa itaque sacramentorum dispensatione, per quam haeretici 
ignorantes quosque fallerent, ut ea, quae per assumpti hominis naturam 
dicta gestaque sunt, omnia infirmitati divinitatis adscriberent, et formae 
Dei deputarent, quidquid formae servi propriae aptum est: nunc ipsis propositionibus 
eorum respondendum est. Tuto enim jam dictorum singulorum genera dijudicabuntur, 
cum Verbum et carnem, id est, Deum et hominem Jesum Christum sola fides 
sit confiteri. Deum igitur Dominum nostrum Jesum Christum ex eo negandum 
per
naturam haeretici existimant, quia dixerit: Quid me 270 dicis bonum? Nemo 
est bonus nisi unus Deus (Marci X, 18). Omnis responsionum ratio necesse 
est, ut ex interrogationum causis proficiscatur. Ad id enim respondebitur, 
unde quaeretur. Et primum requiro a dicti hujus calumniatore, utrumne id 
arguere Dominum existimet, cur bonus dictus sit, seque maluerit malum dici. 
Id enim significari videtur hoc dicto, Quid me bonum dicis? Non opinor 
quisquam tam vecors erit, ut malitiae professionem ei velit adscribere, 
qui dixerit: Venite ad me omnes qui laboratis et onerati estis, et ego 
vos reficiam. Tollite jugum meum super vos, et discite a me, quia mitis 
sum et humilis corde; et invenietis requiem animabus vestris. Jugum enim 
meum suave est, et onus meum leve
est[538]. Mitem se profitetur atque humilem: et irasci credetur, cur bonus 
dictus sit? Professionum haec diversitas dissidet, ut bonitatis suae testis 
nomen in se bonitatis accuset. Non ergo
______________________________________________________________________
irasci intelligitur se bonum dici. Et quaerendum est quam aliam de se professionem 
arguat, qui non credendus est nomen in se bonitatis arguere.
          16.
          Fidem interrogantis arguit, non dicta. --Videamus itaque, quid 
praeter bonum interrogans dixerit: ait enim, Magister bone, quid boni faciam 
(Marci X, 17)? Duas igitur res connuncupavit: et bonum, et magistrum. Et 
quia non arguit bonum se dici; hoc necesse est arguat, quod magister bonus 
dictus sit. Ita autem arguit se magistrum bonum dici, ut fidem interrogantis 
potius, quam vel magistri in se vel boni nomen argueret. Juvenis enim insolens 
per observantiam legis, et finem legis qui Christus est nesciens, et justificatum 
se in operibus existimans, et non intelligens venisse eum ad oves perditas 
domus
Israel[539], et impossibile esse legi per fidem justificationis salvare 
credentes[540], tamquam communium praeceptorum et in lege scriptorum magistrum 
interrogat Dominum legis et unigenitum Deum. Detestatus itaque Dominus 
hanc de se irreligiosae fidei professionem, quod tamquam magister legis 
interrogaretur, respondit, Quid me vocas bonum? Atque ut significaret quatenus 
271 intelligendus et profitendus bonus esset, subjecit, Nemo bonus, nisi 
unus Deus; non respuens bonitatis nomen, si sibi hoc tamquam Deo deputaretur.
          17.
          Et bonum et magistrum sese ostendit. --Denique ostendens se magistri 
in se boni, per fidem ejus qui tamquam hominem interrogabat, nomen arguere, 
post jactantiam juvenis et gloriam legis impletae, ita respondit:
______________________________________________________________________
Unum tibi deest: vade, quaecumque habes vende, et da pauperibus, et habebis 
thesaurum in coelo; et veni, sequere me[541]. Non refugit bonitatis de 
se nomen, qui coelestem thesaurum pollicetur: nec magistrum se non vult 
videri, qui ducem se perfectae hujus beatitudinis praestat. Terrenae autem 
de se opinionis fidem arguit, bonitatem in solo Deo docens esse. Et ut 
se et Deum et bonum significaret, bonitatis est usus officiis, coelestes 
thesauros pandens, et se ad eos praevium tribuens. Ita et quae sibi tamquam 
homini tantum deferebantur, detestatur; neque se ab his, quae Deo deputabat, 
professus alienum est: cum unum Deum bonum confitens, ea ipse loqueretur 
atque ageret, quae unius Dei virtutis, bonitatis atque naturae sunt.
______________________________________________________________________
          18.
          Magistri cum fide nomen accepit. --Quam igitur non bonitatis 
nomen refugerit, sed neque magistri honorem recusaverit, sed fidem ejus 
qui in se nihil nisi corporeum et carnale sapuisset, arguerit; hinc
intelligitur, quod aliter ad Apostolos magistrum se confitentes locutus 
est, dicens: Vos me vocatis magistrum et Dominum, et bene dicitis; sum 
etenim[542], et cum alibi dixisset: Ne vocemini magistri, quia magister 
vester Christus est[543]. Ubi cum fide magister est, ibi adeo laudat, ut 
et profiteatur hoc nomen: hic vero boni magistri nomen non recognoscit, 
ubi nec Dominus intellectus est esse, nec Christus: solum unum Deum bonum 
praedicans, non se utique a Deo secernens, qui et Dominum se professus 
et Christum, ducem thesauri coelestis ostendat.
          19.
          Ubique Dominus nec eumdem cum Patre nec diversum se profitetur. 
Fidei honore, adeoque natura patri se aequavit. --Tenuit autem hunc semper 
Dominus
______________________________________________________________________
fidei ecclesiasticae modum, ut patrem Deum unum praedicans, a sacramento 
se Dei non separaret unius, dum per naturam nativitatis neque alium se 
Deum profiteretur esse, neque ipsum: quia eum nec diversi generis Deum 
esse natura in eo unius Dei patitur, neque nativitas admittit non perfectum 
272 ei esse quod filius est. Ita nec separabilis a Deo potest esse, neque 
ipse est. Per quod ita omnem sermonis sui significationem temperat, ut 
quidquid Deo patri honoris protestaretur, id modestissima confessione etiam 
sibi proprium esse monstraret. Cum enim ait, Credite in Deum, et in me 
credite[544], quaero in quo se in natura discreverit, qui non discrevit 
in honore? Dicens enim, Et in me credite, cum dixisset, Et in Deum credite: 
anne per id quod
______________________________________________________________________
ait, in me, non et suam intelligitur significasse naturam? Naturam plane 
separa, si fidem separas. Si credidisse sine Christo in Deum vita sit, 
Christum a Dei et nomine et proprietate divelle. Quod si vitam perficit 
credere in Christo eos, qui in Deum credant; verbi virtutem diligens lector 
expendat, Credite in Deum, et in me credite. Cum enim ait, Credite in Deum, 
et in me credite, uniens se fidei Dei, et naturae ejus univit, cum memorato 
Deo, in quem credi oporteret, et in se docuerit esse credendum: Deum se 
per id docens, cum credendum in eum sit ab his, qui in Deum credant. Occasionem 
tamen irreligiosae unionis exclusit: quia cum et in Deum, et in se credendum 
professus sit, fidem de se solitario non reliquit.
          20.
          Pater de Filio testatus et non auditus quid.
Testimonium patris apud Judaeos; opera Christi. --Quamquam igitur in plurimis 
ac pene omnibus dictis sacramenti hujus praestiterit absolutionem, ne quando 
confessus Deum patrem, ab ejus se unitate discerneret; neque se in unitate 
ipsius collocans, eumdem tamen unum et solitarium profiteretur: tamen etiam 
ex hoc vel maxime intelligitur sacramentum et unitatis et nativitatis doceri, 
cum ait, Ego autem habeo testimonium majus Joanne. Opera enim quae dedit 
mihi Pater ut perficiam ea, ipsa opera quae facio, testimonium perhibent 
de me, quoniam Pater me misit. Et qui misit me Pater, ipse testificatus 
est de me. Neque vocem ejus umquam audistis, neque figuram ejus vidistis, 
et verbum ejus non habetis in vobis manens: quoniam quem misit ille, huic 
vos non creditis (Joan. V,
36 et seqq.). Patrem testatum esse de Filio quomodo vere intelligitur, 
cum nec ipse visus sit, nec vox ejus audita sit? Memini quidem de coelis 
auditam vocem fuisse, dicentem: Hic est filius meus dilectus, in quo bene 
273 complacui: hunc audite[545]. Et quomodo vox Dei audita non est, cum 
paternae vocis significationem in se vox audita contineat? Sed forte in 
Jerosolymis manentes non audierunt, quia in desertis Joannes solus audierit. 
Quaerendum ergo in Jerosolymis quomodo testatus est Pater? Non enim testimonio 
jam Joannis utitur vocem e coelo audientis, sed habet testimonium majus 
Joanne, et quod hoc esset, continuo subjecit: Opera enim quae dedit mihi 
Pater ut perficiam ea, ipsa opera quae facio, testimonium perhibent de 
me, quoniam
______________________________________________________________________
Pater me misit. Agnosco testimonii auctoritatem: neque enim quisquam nisi 
Filius a Patre missus haec ageret. Opus ergo suum testimonium est. Sed 
quid tandem sequitur? Et qui me misit Pater, ipse testificatus est de me. 
Neque vocem ejus umquam audistis, neque figuram ejus vidistis, et verbum 
ejus non habetis in vobis manens. Extra crimen ergo sunt ignorantes testimonium 
Patris, qui in his numquam auditus ac visus sit, et in his non maneat verbum 
ejus? Sed non sunt sub venia incogniti sibi testimonii: quia testimonium 
de se Patris operum suorum testimonium esse profitetur. Opera igitur de 
eo testantur quod a Patre sit missus; sed hoc operum testimonium Patris 
est. Et cum operatio Filii Patris testimonium sit, eam necesse est operari 
in Christo naturam intelligendam
esse, per quam testis et Pater est. Atque ita
Christus operans, et in ejus opere Pater testans, ostenduntur inseparabilis 
secundum nativitatem esse naturae; cum Dei de Christo testimonium, ea ipsa 
Christi esse significetur operatio.
          21.
          Judaei Patrem non viderunt aut audierunt, quia Christo non crediderunt. 
Hinc natura utriusque una. --Non sunt itaque extra reatum non cogniti sibi 
testimonii; cum opus Christi testimonium de eo Patris sit. Neque in eo, 
quod testantis vocem non audierint, et figuram non viderint, et verbum 
ejus manens non habuerint, idcirco sine testimonii sunt conscientia. Ad 
id enim quod dictum est: Neque vocem ejus audistis, neque figuram ejus 
vidistis, et verbum ejus non habetis in vobis manens[546]; ut cum testatus 
de eo Pater fuisset, causa tamen neque vocis auditae, neque visae figurae, 
et
______________________________________________________________________
verbi in his non manentis posset intelligi, continuo subjecit, 274 Quoniam 
quem misit ille, huic vos non creditis[547]: se credito, et vocem Dei audiendam, 
et figuram Dei videndam, et verbum ejus in his qui crederent inesse demonstrans; 
cum per naturae unitatem in se Pater et loqueretur, et videretur, et haberetur. 
Numquid non et Patrem significat, cum missus ab eo est? Numquid se per 
aliquam naturae differentiam a Patre discernit, cum hinc Pater testans 
de eo, neque auditus, neque visus sit, nec intellectus sit, quia misso 
a Patre sibi non creditum sit? Non se ergo unigenitus Deus a Deo separat, 
patrem Deum confitens: sed per significationem patris Deo patre demonstrato, 
se quoque in Dei honore constituit.
          22.
          Honor a Deo quaerendus. Dei dilectione carent
______________________________________________________________________
Christum in nomine Dei non suscipientes. --Namque in hoc ipso eodemque 
sermone, in quo operibus suis testari se ipsum a Patre missum esse docet, 
et Patrem testantem quod ab eo missus sit significat, cum dixisset: Et 
honorem ejus, qui est solus Deus, non quaeritis[548], non tamen dictum 
hoc nudum, et non antea ad unitatis fidem praeparatum reliquit. Superius 
enim ita ait: Non vultis venire ad me, ut vitam habeatis. Honorem ab hominibus 
non accipio; sed cognovi vos, quoniam dilectionem Dei non habetis in vobis. 
Ego veni in nomine patris mei, et non accepistis me: si alius venerit in 
nomine suo, illum recipietis.
______________________________________________________________________
Quomodo potestis vos credere, qui honorem ab hominibus accipitis, et honorem 
ejus, qui est solus Deus, non quaeritis[549]? Honorem improbat hominum: 
quia honor potius quaerendus a Deo est, et infidelium est honorem ab alterutro 
accipere. Quid enim homo homini honoris impertiet? Cognitum itaque sibi 
ait, dilectionem Dei in his non esse: et non manentis in his dilectionis 
Dei hanc docet causam, quia se venientem in nomine patris sui non accipiunt. 
Quid rogo est, in nomine Patris cum venire? Numquid aliud, quam in nomine 
Dei? Aut numquid non idcirco in his dilectio Dei non est, quia non susceptus 
sit in nomine Dei veniens? Aut numquid in se non et naturam Dei significaverat, 
dicens: Non vultis venire ad me, ut vitam habeatis? Nam et in eodem ipse 
sermone jam dixerat: Amen, amen dico
______________________________________________________________________
vobis, quoniam venit hora, et nunc est, in qua audient mortui vocem filii 
275 Dei; et qui audierint, vivent[550]. Cum in nomine Patris venit; neque 
ipse Pater est, nec tamen non in ea est divinitatis natura qua Pater est: 
quia et Filio et Deo proprium est in nomine Dei patris venire. Deinde accipiendus 
est alius in nomine eodem veniens. Sed hic homo est, a quo sibi honorem 
homines sperabunt, et cui honorem reddent vicissim; cum tamen se idem in 
nomine Patris venisse fallet. Et hic quidem antichristum significari non 
obscurum est, mendacio paterni nominis gloriantem. Et cum hunc honorabunt, 
atque ab eo honorabuntur (hunc enim spiritum erroris excipient); honorem 
ejus qui est solus Deus non quaerent.
______________________________________________________________________
          23.
          Dei et Christi honor inseparabilis. --Anne cum ob hoc dilectionem 
Dei non habeant, quia venientem se in nomine Patris non acceperint, et 
rursum venientem alium in eodem nomine recipientes, et honorem ab alterutro 
accipientes, honorem ejus qui solus Deus est non requirant, separare se 
Christus ab honore unius Dei poterit intelligi; cum idcirco non quaeratur 
honor solius Dei, quia antichristum suscipiendo non sit ille susceptus? 
Nam cujus repudiatio, honoris solius Dei praetermissio est; in hujus honore 
necesse est honorem solius Dei esse, in cujus si susceptione mansissent, 
honorem solius
Dei quaesissent. Et hic idem ipse sermo testis est nobis, in cujus exordio 
continetur: Ut omnes honorificent Filium, sicut honorificant patrem. Qui 
non honorificat filium non honorificat Patrem qui misit illum[551]. Numquam 
nisi naturalia exaequantur in honore: neque exaequatus honor separat honorandos. 
Cum sacramento tamen nativitatis poscitur honoris aequalitas. Cum Filius 
ita honorandus ut Pater sit, et cum ejus, qui solus est Deus, honor non 
quaeritur; non est extra solius Dei honorem, cujus honor idem atque unus 
et Dei est: quia ut non honorificans Filium, non honorificat et Patrem[552]; 
ita et solius Dei honorem non quaerens, non quaerit et Christi. Inseparabilis 
itaque est a Dei honore honor Christi. Et quam unus, atque 276 idem utriusque 
sit, etiam ex eo docet, cum ait
______________________________________________________________________
nuntiata sibi Lazari infirmitate: Infirmitas ista non est usque ad mortem, 
sed pro gloria Dei est, ut honorificetur filius Dei per eum[553]. Pro gloria 
Dei Lazarus moritur, ut filius Dei glorificetur per Lazarum. Numquid ambigitur, 
in gloria filii Dei esse gloriam Dei; cum mors Lazari, quae Deo sit gloriosa, 
gloriam sit Dei filio paritura? Atque ita et naturalis per nativitatem 
unitas Dei patris in Christo docetur, cum infirmitas Lazari pro Dei gloria 
est; et sacramentum fidei retinetur, cum per Lazarum glorificandus est 
Dei filius: Deo per id Dei filio intelligendo, neque ita Deo intelligendo, 
ut non etiam Dei filio confitendo; cum glorificando per Lazarum Deo, Dei 
sit filius gloriosus.
          24.
______________________________________________________________________
Christus ibi se Deum, ubi nonnisi unum esse profitetur. Deus unus. Scriba 
assentitur. --Inseparabilis sacramento divinae naturae est viventis a vivente 
nativitas, nec demutationem generis accipit filius Dei, ne non in eo paternae 
naturae veritas maneat. Nam et his ipsis significationibus, quibus confesso 
uno tantum Deo, abnegasse in se Dei naturam videtur sub solius demonstratione, 
in unitate se tamen paternae
naturae, unius Dei fidem non convellens, locavit. Interrogatus enim ab 
Scriba, quod in lege esset principale mandatum, respondit: Audi, Israel, 
Dominus Deus noster Dominus unus est: et diliges Dominum Deum tuum ex toto 
corde tuo, et ex tota anima tua, et ex totis visceribus tuis, et ex tota 
virtute tua. Hoc est primum mandatum. Secundum simile illi: Diliges proximum 
tuum tamquam te ipsum. Majus autem horum mandatum non est[554]. Alienasse 
se a natura et religione unius Dei existimatur, cum principalis mandati 
haec sit professio: Audi, Israel, Dominus Deus noster Dominus unus est: 
deinde ( supple, cum) ne in consequentis se quidem mandati religione constituat, 
cum ad proximi nos dilectionem lex, sicut ad unius Domini fidem, vocaret. 
Et
______________________________________________________________________
quidem responsio Scribae non est negligenda, dicentis: Bene dixisti, magister 
in veritate, quod unus sit Deus, nec est alius praeter illum: ita diligendus 
ex toto corde et ex totis 277 viribus et ex tota anima: et diligere proximum 
tamquam se ipsum. Hoc majus est omnibus holocaustomatis et sacrificiis[555]. 
Responsio Scribae videtur cum dictis Domini convenire, unius Dei charitatem 
intimam internamque profitentis, sed dilectionem proximi secundum propriae 
dilectionis veritatem pollicentis, et supra sacrificiorum holocaustomata 
charitatem in Deum atque in hominem esse intelligentis. Sed quid sequatur, 
videndum est.
          25.
          Hic non longe a regno Dei, dum tendit ad charitatem. --Videns 
autem Jesus quod sapienter respondisset,
______________________________________________________________________
dixit illi: Non es longe a regno Dei[556]. Quid sibi vult tam moderatae 
responsionis professio ( supple, ut), cum hominem ad coelorum regnum fides 
ista consummet, unum Deum credere, et eum tota anima et totis viribus et 
toto corde diligere, proximum quoque ita ut se ipsum amare, Scriba hic 
non jam in regno Dei sit, sed non longe a regno Dei sit? Alia istud significatione 
nudum vestientibus, et
______________________________________________________________________
esurientem alentibus, et sitientem potantibus, et aegrotum visitantibus, 
et clausum carcere frequentantibus datur: Venite, benedicti patris mei, 
possidete praeparatum vobis regnum a constitutione mundi[557]. Vel illis 
quibus haec pauperis spiritus merces est: Beati pauperes spiritu, quoniam 
ipsorum est regnum coelorum[558]. Perfectus hic fructus est, et absoluta 
possessio est, et praeparati regni non incerta traditio[559]. Aut numquid 
adolescens minus aliquid horum confitebatur? Nam exaequata ad amorem suum 
dilectione proximi, quid de boni operis consummatione non egerat? Interdum 
enim indulgentem officiosumque esse, non perfectae est charitatis: perfecta 
autem charitas omne cujusque modi indulgentiae implevit officium,
______________________________________________________________________
cum non reliquerit quod alteri debeat, qui tantum alteri quantum sibi reddat. 
Sed ignoratione consummati sacramenti detentum Scribam, professionem fidei 
Dominus collaudans, et non longe eum a Dei regno esse respondens, non tamen 
eum in ipsa jam beatae spei possessione constituit. Tendebat enim felici 
cursu, etsi ignoranti, et praelata omnibus dilectione Dei, et charitate 
proximi suae ipsius dilectioni exaequata. Cum tamen ei ipsi proximi charitati 
amorem Dei praetulisset, jam 278 non holocaustomatum et sacrificiorum praescriptis 
continebatur. Non erat longe istud ab evangelico sacramento.
          26.
          Nondum est in regno Dei, quia nondum in fide Christi Dei. --Et 
cur non longe a Dei regno sit,
quam futurus magis in Dei regno sit, ex ipsis dictis Domini intelligendum 
est. Sequitur enim: Et nemo jam audebat eum interrogare. Et respondens 
Jesus dixit docens in templo: Quomodo dicunt Scribae Christum filium esse 
David? Ipse enim David dicit in Spiritu sancto: Dixit Dominus Domino meo, 
Sede a dextris meis, donec ponam inimicos tuos scabellum pedum tuorum[560]. 
Ipse David dicit eum Dominum; et unde est filius ejus[561]? Non longe igitur 
a Dei regno est Scriba unum Deum confitens, qui ultra omnia esset diligendus. 
Sed admonetur sua ipsius professione, cur sacramentum legis ignoret, et 
Christum Dominum filium Dei nesciat per nativitatis naturam in fide unius 
Domini confitendum. Et quia per unius Domini secundum legem professionem, 
Dei
______________________________________________________________________
filio, ut in unius Domini sacramento maneret, non relinqui videbatur; Scribam 
admonet, quomodo Christum David filium esse diceret, cum David eum Dominum 
suum esset professus; nec natura sineret, ut qui tanto patriarchae esset 
filius, esset et Dominus. Hoc ideo, ut se Scriba, secundum carnem et partum 
Mariae quae ex David esset solum eum intelligens, Dominum potius, secundum 
Spiritum, David meminisset esse, quam filium; et id quod dictum est: Audi, 
Israel, Dominus Deus noster Dominus unus est[562], a Domini unius sacramento 
Christum non separaret, cum tantus patriarcha et prophetes eum, qui ex 
utero Domini ante luciferum genitus fuisset, Dominum sibi profiteretur: 
non utique immemor legis, neque ignorans Dominum alium non confitendum,
______________________________________________________________________
sed eum, qui naturalis sacramento nativitatis ex incorporalis Dei utero 
substitisset, absque violatae legis fide Dominum esse intelligendum; cum 
unus ex uno, per unius Domini naturam, haberet in se naturale quod Dominus 
est.
          27.
          Epilogus. --Quis ergo est jam nunc relictus ambigendi locus? 
Dominus ipse praecipuum mandatum legis in unius Domini confessione ac dilectione 
docens esse, non suo ad 279 Scribam, sed Prophetae testimonio usus est, 
esse se Dominum: Dominum se tamen semper per id, quod Dei filius est, esse 
significans. Per id enim in sacramento Dei unius per nativitatem manet, 
quia Dei in se naturam Dei nativitas tenens, in Deum alterum non excedat 
diversitate naturae; et veritas generationis nec Patri
adimat ne non Dominus sit, nec Filio non perficiat ne non sit et Dominus. 
Atque ita neque auctoritatem Pater amittit, nec naturam Filius non tenet: 
per quod nec Deus pater non Dominus unus est, neque unigenitus Deus Dominus 
separatur ab uno; cum ex uno Domino unus ipse subsistat in Dominum: Dominum 
unum ita ex lege docens, ut se quoque Dominum Propheta teste confirmet[563].
          28.
          Ex ipsis haereticorum objectis confirmatur Dei in Christo natura. 
Haereticorum objectum. --Tendat per caeteras impii furoris propositiones 
fidei evangelicae responsio, et his ipsis quibus impugnatur repugnet: et 
armis excidii sui vincens, unius Spiritus dicta, unius quoque fidei demonstret 
esse doctrinam. Neque
______________________________________________________________________
enim alius Christus, quam qui est praedicatus, Deus scilicet verus, et 
in Dei unius veri gloria manens: et sicut se Dominum ex lege, dum negare 
videretur, professus; ita et in Evangeliis verum se Deum, dum non confiteri 
existimatur ostendens. Hoc enim se dicto ejus, ne eum verum Deum esse haeretici 
confiteantur, excusant: Haec est autem vita aeterna, ut sciant te solum 
verum Deum, et quem misisti Jesum Christum[564]. In eo namque quod ait, 
te solum verum Deum, separare se a veritate Dei per exceptionem solitarii 
existimatur; cum solus verus Deus nisi se tantum solitarium Deum non patiatur 
intelligi. Et vere istud fides apostolica non patitur, duos veros deos 
credi; quia naturae unius Dei nihil alienum naturae ejusdem exaequandum 
sit veritati.
______________________________________________________________________
Non erit enim in Dei unius veritate Deus unus, si extra naturam unius Dei 
veri, alterius generis et non secundum nativitatem naturalis sibi Deus 
verus exsistat.
          29.
          Ex adjunctis verbis diluitur. Deum ex Deo natura Christum agnoscunt 
Apostoli. --Sed ut hoc ipso eodem dicto non ambigue ipse se in unius Dei 
veri natura Deum verum professus esse intelligatur, a superioribus, huic 
tamen dicto continuatis atque junctis, professionibus responsionis nostrae 
sermo descendat: ut per gradus demonstratae fidei, jam in ipso apice veri 
Dei Christi libertatis nostrae fiducia conquiescat. Post 280 sacramentum 
itaque sermonis ejus, quo dixerat: Qui me vidit vidit et Patrem; et: Non 
creditis mihi, quod ego in Patre, et Pater in
me? Verba, quae ego loquor vobis, non a me loquor; sed Pater, qui in me 
manet, ipse facit opera sua. Credite mihi, quoniam ego in Patre, et Pater 
in me est: sin autem, vel propter opera ipsa credite[565]. Post multiplicem 
ergo hunc ingentium mysteriorum sermonem, sequitur respondentium discipulorum 
sermo iste: Nunc ergo scimus quia nosti omnia, et non habes necesse ut 
aliquis te interroget; in hoc credimus quoniam a Deo existi[566]. Virtutibus 
in eo Dei, naturam quoque Dei intellexerunt: neque enim nosse omnia, et 
cordium cogitationes scire, missi potius a Deo posset esse, quam nati. 
In hoc ergo se credere profitentur quod a Deo exierit, quia naturae in 
eo Dei esset potestas.
          30.
          Exitionis nomine id apte significant. Exitio illa nativitatem 
dicit, non alienationem a Patre. --Intelligentiam
______________________________________________________________________
autem eorum collaudans Dominus respondit, non utique quod missus esset, 
sed quod a Deo exisset, profectum nativitatis ex incorporali Deo sub exitionis 
significatione testatum[567]. Nam et ipse nativitatem suam sub exitionis 
demonstratione
______________________________________________________________________
fuerat elocutus, dicens: Vos me amatis, et creditis quoniam a Deo exivi, 
et a Patre veni in hunc mundum[568]. A Patre enim in hunc mundum venerat, 
quia a Deo exierat. Nam ut nativitatem suam in exitione significasse intelligeretur, 
subjecit se a Patre venisse. Et cum per id a Patre venerit, quia a Deo 
exierit; exitio ejus a Deo absoluta nativitas est, quam paterni nominis 
est confessio consecuta. Intelligentibus itaque Apostolis hoc exitionis 
sacramentum, haec locutus est: Modo creditis. Ecce venit hora, et nunc 
venit, ut dispergatur unusquisque in sua, et me solum relinquatis: sed 
non sum solus, quoniam Pater mecum est[569]. Ut exitionem illam, non alienationem 
a Deo patre doceret esse, sed nativitatem naturam in se Dei
______________________________________________________________________
patris nascendo retinentem; subjecit non se solum esse, sed Patrem secum 
esse, virtute utique atque unitate naturae: cum secum Pater in se manens 
esset, in loquente se atque operante et operans et loquens. Deinde ut causam 
totius hujus sui sermonis ostenderet, adjecit: Haec locutus sum vobis, 
ut in me pacem habeatis. In hoc autem saeculo tribulationem habebitis: 
sed animaequi estote, quia vici ego 281 mundum[570]. Locutus ergo ista 
est, ut pacifici in eo manerent, neque dissensionum studio super fidei 
disceptationibus dissiderent; cum qui solus re linqueretur, non solus esset; 
et qui a Deo exisset, eum a quo exisset Deum in se haberet: deinde in saeculo 
vexati, patientes promissionum ejus essent, qui mundum a Deo exeundo et 
Deum secum habendo
______________________________________________________________________
vicisset.
          31.
          Filium infirmum non probat gloriae petitio, non potestatis acceptio. 
Potestas omnis Filio est congenita. --Postremo totius mysterii fidem locuturus, 
elevatis in coelum oculis ait: Pater, venit hora, honorifica filium tuum, 
ut filius tuus honorificet te. Sicut dedisti illi potestatem omnis carnis, 
ut omne quod dedisti illi, det ei vitam aeternam[571]. Anne tibi infirmus 
videtur, cum honorificari se rogat? Sit plane infirmus, nisi honorificari 
se idcirco postulat, ut ipse honorificet honorantem. De honore accipiendo 
et reddendo, libro alio[572]tractavimus, et eadem revolvere admodum otiosum 
est. Certe non ambigitur gloriam idcirco posci, ut glorificetur impertiens. 
Sed forte in eo imbecillus est, quod potestatem omnis carnis accepit. Sit 
quoque acceptio
______________________________________________________________________
potestatis imbecilla, nisi potens est illis, quos accepit, vitae tribuere 
aeternitatem. Sed in eo ipso quoque, quod accepit, naturae aliqua infirmitas 
arguitur. Sit plane acceptio infirmitas, nisi Christus ex nativitate potius, 
quam ex innascibilitate Deus verus est.
Quod si acceptio potestatis, sola est significatio nativitatis, in qua 
accepit id quod est; non est infirmitati datio deputanda, quae totum hoc 
nascentem consummat esse quod Deus est. Cum enim innascibilis Deus ad perfectam 
divinae beatitudinis nativitatem unigenito Deo auctor sit, auctorem nativitatis 
esse sacramentum paternum est. Caeterum non habet contumeliam, quae se 
auctoris sui esse imaginem genuina nativitate consummat. Dedisse enim potestatem 
omnis carnis, et ad id dedisse ut det ei vitam aeternam, habet et in dante 
quod pater est, et in accipiente quod Deus est: cum et in eo significetur 
Pater esse, quod dederit; et in eo Filius Deus maneat, quod vitae aeternae 
dandae sumpserit potestatem. Naturalis igitur filio Dei et congenita omnis
potestas est: quae cum data sit, non alienat eum per id ab auctore quia 
data est; cum quod sit auctoris, hoc datum sit, dare scilicet vitam aeternam, 
et corruptionem 282 in incorruptionem mutare. Dedit itaque Pater omnia, 
et accepit Filius omnia: neque ambiguum est, cum dixerit: Omnia quae Patris 
sunt, mea sunt[573]. Et hic quidem non creationum species, neque elementorum 
diversas substitutiones praesens sermo significat[574]: sed beatae atque 
absolutae divinitatis nobis gloriam pandens, Deum in his ostendit intelligendum 
esse quae sua sunt, in virtute, in aeternitate, in providentia, in potestate: 
non quod haec Deus ita habeat, tamquam aliud quid extra ista esse credendus 
sit: sed quod in his ad aliquantulam sensus
______________________________________________________________________
nostri opinionem significatus sit ipse quae habeat. Unigenitus igitur in 
his se docens substitisse quae Patris sunt, cum ex se sumpturum esse sanctum 
Spiritum dixisset, adjecit: Omnia quae Patris sunt, mea sunt; propterea 
dixi, de meo accipiet[575]. Omnia quae Patris sunt, sua sunt, tradita utique 
et accepta. Sed data non infirmant divinitatem, quae in his eum constituunt 
esse quibus Pater est.
          32.
          Inseparabilis est a Patre. --His igitur nunc gradibus praemissae 
de se intelligentiae usus est, ut cum se a Deo exisse docuisset, secumque 
esse Patrem professus esset, seque mundum vicisse testatus esset[576], 
et honorandus a Patre Patrem esset honoraturus, et accepta potestate in 
danda universae carni vitae aeternitate esset usurus,
______________________________________________________________________
tum postremo omnia haec tali absolutione concluderet: Haec est autem vita 
aeterna, ut sciant te solum verum Deum, et quem misisti Jesum Christum[577]. 
Vitae aeternae fidem vel loqui, haeretice, disce, vel credere. Et separa 
a Deo Christum, si potes, a Patre Filium, a Deo vero super omnia Deum, 
a solo unum[578]; si vita aeterna est in Deum solum verum credidisse sine 
Christo. Si vero separato Christo a solo Deo vero, in confessione solius 
Dei veri vita aeterna non capitur; non intelligo quomodo nobis a Deo vero 
separandus ad fidem sit, qui non sit separabilis ad salutem.
          33.
          Objecto loco Christus innuitur verus Deus. --Quamquam igitur 
sciam morosas difficilium quaestionum
______________________________________________________________________
     577: (Ibid. XVII, 1-3)
     578: (unus enim Dominus est Jesus Christus, I Cor. 
     VIII, 6)
absolutiones legentium desideriis graves esse; tamen dilata ad modicum 
totius veritatis demonstratione, indulgeri mihi existimo non sine aliquo 
fidei profectu, his ipsis dictis evangelicis tecum, haeretice, luctanti. 
Audis professionem Domini 283 dicentis: Haec est autem vita aeterna, ut 
sciant te solum verum Deum, et quem misisti Jesum Christum. Quaero, quid 
sit quod sensum moveat, ne verus Deus Christus sit? Non enim tibi nunc 
quid de Christo crederes, significatio aliqua alia subjecta demonstrat. 
Non habes quidquam praeter quam Jesum Christum; non filium hominis, ut 
de se solet dicere; non filium Dei, ut profiteri ei de se usitatum est; 
non descendentem panem vivum de coelis, quod cum multorum scandalo de se 
frequentat[579]. Sed
______________________________________________________________________
dicens: te solum verum Deum, et quem misisti Jesum Christum[580], omnem 
praenominum et cognominum suorum, vel naturalium, vel assumptorum consuetudinem 
praetermisit: ut cum confitendus solus verus Deus et Christus Jesus aeternitatem 
praestarent, sine dubio in ea Jesus Christus esset significatione, qua 
Deus est.
          34.
          Nec repugnat quod Pater dicatur solus verus. --Sed forte quod 
ait te solum, communionem atque unitatem suam a Deo separat. Separet sane, 
si non ad id quod ait, te solum verum Deum, continuo subjecit, et quem 
misisti Jesum Christum. Et sensum audientis interrogo, quid credendus sit 
Jesus Christus; cum ad id, quod Pater solus Deus verus credendus sit, credendus 
et Christus sit? Sed solus
______________________________________________________________________
forte Pater Deus verus Christo non relinquit ut Deus sit. Non relinquat 
sane, si unus Deus pater Christo, ut unus sit Dominus, non reliquit[581]. 
Quod si unus Deus pater Christo non adimit ut unus sit Dominus, ita solus 
Deus pater verus Christo Jesu non aufert ut Deus verus sit: cum ad vitae 
aeternae meritum hoc proficiat, ut cum credatur solus verus Deus, credatur 
et Christus.
          35.
          Nec locus est, ut Christus aliud a Deo credatur. --Quid nunc, 
rogo, stultitiae tuae sensu Christo deputas, haeretice, ut esse credatur; 
et Christo, qui vitam aeternam tribuit, qui honorificandus a Patre Patrem 
honorificavit, qui mundum vicit, qui solus relinquendus non solus est, 
sed secum habet
______________________________________________________________________
Patrem, qui a Deo exivit atque a Patre venit? Quid ei in tantis Dei virtutibus 
nato naturae ac veritatis imperties? Solum enim verum Deum patrem inutiliter 
284 credimus, nisi credamus et quem misit Jesum Christum. Quid haeres? 
quid Christus confitendus sit doce. Nam qui quae scripta sunt negas, quid 
restat, nisi ut quae non scripta sunt credas? O infelix voluntas, et veritati 
obnitens falsitas! Cum in fide et confessione veri Dei patris Christus 
unitus est, rogo qua fide verus Deus negatus creatura esse dicetur, cum 
fides nulla sit in solum verum Deum credidisse sine Christo? Sed angustum 
te, haeretice, et divini Spiritus incapacem, coelestium dictorum non adit 
sensus: et vipereo inspiratus errore, Christum verum Deum nescis in
fide solius veri Dei ad vitae aeternitatem confitendum.
          36.
          Eo quod solus Deus verus Pater, verus etiam Deus est Christus. 
Aliud eum dicere Patri est injuriosum. --Sed Ecclesiae fides solum verum 
Deum patrem confessa, confitetur et Christum. Neque verum Christum Deum 
confitendo, non et solum verum Deum patrem confitetur: neque rursum solum 
verum
Deum patrem confessa, non confitetur et Christum. Per id enim Christum 
confessa Deum verum est, quod solum verum Deum confessa sit Patrem. Ita 
quod solus Deus pater Deus verus est, Deum verum esse confirmat et Christum. 
Non enim unigenito Deo naturae demutationem naturalis nativitas intulit: 
nec qui ex subsistente Deo secundum divinae generationis naturam Deus subsistit, 
ab eo, qui solus verus Deus est, separabilis est veritate naturae. Tenuit 
autem natura veritatis suae ordinem, ut nativitatis veritatem veritas naturalis 
inveheret, nec alterius ex se generis Deum Deus unus efferret. Atque ita 
sacramentum Dei nec in solitudine, nec in diversitate consistit: cum neque 
alter Deus deputetur, qui ex Deo cum naturae suae proprietate
substiterit; neque in unione maneat, quem patrem nativitatis veritas doceat 
confitendum. Non deseruit igitur natus Deus naturae suae proprietatem: 
et naturali in eo virtute est, cujus in se tenet naturali nativitate naturam. 
Non enim in eo Deus aut demutatus, aut degener est; cum si quod vitium 
nativitas intulisset, ei potius naturae contumeliam, per quam nativitas 
subsistebat, inveheret, dum quod ex se est desineret 285 esse quod suum 
est: atque ita non eum demutatio corrumperet, qui in substantiam novam 
nativitate substiterat; sed eum, qui in nativitate filii impotens naturae 
suae tenere constantiam, externum aliquid a se alienumque genuisset.
          37.
          Unitas Patris et Filii non humano more cogitanda.
Filii nativitas. --Non est autem, ut saepe jam commemoravimus, in unitate 
Dei patris et Dei filii humanarum vitium opinionum: ut sit vel extensio, 
vel series, vel fluxus; ut aut rivum fons effundat ab origine, aut ramum 
arbor teneat in caudice, aut calorem ignis emittat in spatium. Haec enim 
ab se inseparabili protensione manent potius detenta, quam sibi sunt: dum 
et calor in igne est, et
in arbore ramus est, et rivus in fonte est. Et haec ipsa res sola sibi 
est potius, quam res ex re substituta est: quia non aliud arbor quam ramus, 
neque ignis quam calor, neque fons possit esse quam rivus. At vero unigenitus 
Deus ex perfecta atque inenarrabili nativitate subsistens Deus est, et 
vera progenies innascibilis Dei est, et incorporalis naturae generatio 
incorporalis, et Deus vivus et verus a vivente Deo vero, et inseparabilis 
a Deo naturae Deus: dum 286 subsistens nativitas non alterius naturae Deum 
perfecit, neque generatio, quae substantiam provehebat, substantiae naturam 
demutavit in genere.
          38.
          Unitas paternae naturae Christo ut homini negata. Per gloriam 
ei redditur. --Sed dispensatione assumptae
carnis, et per exinanientis se ex Dei forma obedientiam, naturae sibi novitatem 
Christus homo natus intulerat, non virtutis naturaeque damno, sed habitus 
demutatione. Exinaniens se igitur
ex Dei forma, servi formam natus acceperat: sed hanc carnis assumptionem 
ea, cum qua sibi naturalis unitas erat, Patris natura non senserat: et 
novitas temporalis, licet maneret in virtute naturae, amiserat tamen, cum 
forma Dei, naturae Dei secundum assumptum hominem unitatem. Sed summa dispensationis 
haec erat, ut totus nunc Filius, homo scilicet et Deus, per indulgentiam 
paternae voluntatis, unitati paternae naturae inesset: et qui manebat in 
virtute naturae, maneret quoque in genere naturae. Id enim homini acquirebatur, 
ut Deus esset. Sed manere in Dei unitate assumptus homo nullo modo poterat, 
nisi per unitatem Dei in unitatem Dei naturalis evaderet: ut per 287 hoc, 
quod in natura Dei erat Deus Verbum, Verbum
quoque caro factum rursum in natura Dei inesset: atque ita homo Jesus Christus 
maneret in gloria Dei patris, si in Verbi gloriam caro esset unita: rediretque 
tunc in naturae paternae etiam secundum hominem
unitatem Verbum caro factum, cum gloriam Verbi caro assumpta tenuisset. 
Reddenda igitur apud se ipsum Patri erat unitas sua, ut naturae suae nativitas 
in se rursum glorificanda resideret: quia dispensationis novitas offensionem 
unitatis intulerat; et unitas ut perfecta antea fuerat, nulla esse nunc 
poterat, nisi glorificata apud se fuisset carnis assumptio.
          39.
          Gloria Patris gloria Filii, idque sonat apud te. Haec homini 
assumpto non concessa, peracta dispensatione rogatur. --Et idcirco tanto 
antea praeparato ad fidei hujus intelligentiam sensu, cum dixisset: Haec 
est autem vita aeterna, ut cognoscant te solum verum Deum, et quem misisti 
Jesum Christum[582]; subjecit secundum dispensationis suae obedientiam, 
Ego te glorificavi super terram, opus consummavi, quod dedisti
______________________________________________________________________
mihi ut facerem[583]. Post quae, ut meritum obedientiae et sacramentum 
totius dispensationis intelligeremus, adjecit, Et nunc glorifica me tu 
Pater apud temetipsum gloria quam habebam, antequam saeculum esset, apud 
te[584]. Qui manere Christum in natura Dei denegat, et inseparabilem esse 
atque indifferentem a solo Deo vero non credit; respondeat quae hujus petitionis 
sit ratio, Et nunc glorifica me tu Pater apud temetipsum. Quid enim causae 
est, ut eum Pater glorificet apud semetipsum? aut quae verbi hujus significatio 
est? quive significationis effectus est? Pater namque non eget gloria, 
nec se exinanierat de forma gloriae suae. Quomodo autem apud semetipsum 
glorificaturus est Filium, et ea gloria quam habuit apud eum ante mundi 
constitutionem? Sed apud
______________________________________________________________________
eum habere qui sensus est? Non enim ait gloriam, quam habebam antequam 
saeculum esset, cum essem apud te; sed gloriam, quam habebam apud te. Esse 
enim apud te, consistentem significat: habere autem apud te, naturae sacramentum 
docet. Glorifica vero me apud te, non idem est quod glorifica me. Non enim 
semetipsum glorificari tantum 288 ita, ut sibi aliquid sit proprium gloriae, 
rogat: sed apud semetipsum Patrem glorificari se ab eo precatur. Ut enim 
in unitate sua maneret ut manserat, glorificaturus eum apud se Pater erat; 
quia gloriae suae unitas per obedientiam dispensationis
excesserat: scilicet ut in ea natura per glorificationem rursus esset, 
in qua sacramento erat divinae nativitatis unitus, essetque Patri apud 
semetipsum glorificatus: ut quod apud eum ante habebat maneret, neque alienaret 
ab eo formae Dei naturam, formae servilis assumptio; sed apud semetipsum 
glorificaret formam servi, ut maneret esse Dei forma: quia qui in Dei forma 
manserat, idem erat in servi forma. Et cum servi forma glorificanda esset 
in Dei forma, apud eum ipsum glorificanda erat, in cujus forma formae servilis 
erat habitus honorandus.
          40.
          Verba Dei qualia. Gloriam carni non Verbo quaesivit Christus. 
--Non nova vero haec, neque nunc primum evangelicis doctrinis consignata 
vox Domini est: et hoc ipsum glorificandi Filii apud semetipsum
Dei patris sacramentum pulcherrima illa spei suae gratulatione testatus 
est tum, cum Juda ad proditionem exeunte, gaudio consummandae suae dispensationis 
clatus haec dixit: Nunc honorificatus est filius hominis, et Deus honorificatus 
est in eo. Si Deus honorificatus est in eo, et Deus honorificavit eum in 
se, et Deus protinus honorificavit eum[585]. Quid limosi corporis graves 
animae, et sordente peccatis conscientia foetidae coenosaeque mentes usque 
ad judicium divinae de se professionis inflamur? et arbitros nos naturae 
coelestis ( id est, divinae) deputantes, impiis ad Deum calumniae nostrae 
disputationibus rebellamus? Quanta potuit enim Dominus verborum simplicitate 
evangelicam fidem locutus est: et in tantum ad intelligentiam nostram
______________________________________________________________________
sermones aptavit, in quantum naturae nostrae ferret infirmitas; non tamen 
ut aliquid minus dignum naturae suae majestate loqueretur. Et primam quidem 
dicti sui significationem non ambiguam existimo, cum ait: Nunc honorificatus 
est filius hominis. Gloria enim omnis non Verbo, sed carni acquirebatur: 
id est, non nativitati 289 Dei, sed nati hominis dispensationi. Hoc vero 
quod sequitur, quid significet interrogo, Et Deus honorificatus est in 
eo. Honorificatum enim in eo Deum audio: et quid istud sit secundum intelligentiam 
tuam, haeretice, ignoro. Deus in eo honorificatus est, in filio utique 
hominis: et
quaero an filius hominis idem sit et filius Dei. Et cum non alius sit filius 
hominis, neque alius filius Dei (Verbum enim caro factum est); et cum qui 
Filius Dei est, ipse et hominis sit filius; requiro quis in hoc filio hominis, 
qui et filius Dei est, glorificatus sit Deus.
          41.
          Quam mutua Patris et Filii gloria. Glorificari in filio hominis 
Deum quid. Glorificatum in filio hominis Deum qui Deus glorificet in se. 
--Quia in filio hominis, qui et filius Dei est, glorificatus Deus est, 
videamus quid sit hoc, quod tertium subditur: Si Deus glorificatus est 
in eo, et Deus glorificavit eum in se. Quod istud, rogo, sacramenti mysterium 
est? Deus in filio hominis glorificato glorificatum Deum glorificat in 
sese. In filio hominis Dei gloria est, et gloria
Dei in gloria filii hominis. Deus glorificat in sese. Homo utique non per 
se glorificatur. Neque rursum qui in homine glorificatur Deus, licet gloriam 
accipiat, non tamen aliud ipse quam Deus est. At vero cum, glorificato 
filio hominis, glorificans Deum Deus glorificet in sese; invenio naturae 
gloriam in gloriam naturae naturam glorificantis assumi. Non enim se Deus 
glorificat: sed glorificatum in homine Deum glorificat in sese. Quod autem 
glorificat in sese, licet non se glorificet, tamen in naturae suae gloriam 
naturam glorificans assumit. Et cum glorificans Deum Deus, quia glorificatus 
in homine sit, glorificet in sese; eum quem glorificavit Deum in se inesse 
demonstrat, cum eum glorificet in sese. Affer nunc quisquis es, haeretice, 
flexuosae 290 doctrinae
tuae inevolubiles quaestiones: quae cum se nodis suis
illigent, in nullo tamen agmine haerendi molestiam continebunt. Filius 
enim hominis glorificatur, et glorificatur in eo Deus: et Deus glorificatum 
eum in homine glorificavit in sese. Non enim idipsum est glorificari filium 
hominis, quod et glorificari in filio hominis Deum, vel glorificare in 
sese glorificatum in homine Deum. Loquere hoc secundum impietatis tuae 
sensum verbis tuis, quid velis esse glorificari in filio hominis Deum. 
Utique aut Christum necesse est esse qui glorificatur in carne, aut Patrem 
qui glorificetur in Christo. Si Christus est; Deus certe Christus est, 
qui glorificatur in carne. Si Pater est, sacramentum unitatis est, cum 
Pater glorificetur in Filio. Aut Christum confitendo, Deum etiam invitus 
loqueris: aut Patrem Deum intelligendo, naturam
Dei patris non negabis in Christo. Atque haec de glorificato filio hominis, 
et glorificato in eodem Deo dicta sint. De eo vero, quod glorificatum in 
filio hominis Deum Deus glorificat in sese, in quo tandem tibi relictam 
facultatem exserendae impietatis existimas, ne secundum naturae veritatem 
verus Deus Christus sit? Christum enim Deus natum hominem glorificat in 
sese: numquid extra se est, quod glorificat in sese? Reddit enim in se 
Christo gloriam, quam apud se habuit: et cum in formam Dei assumptio formae 
servilis assumitur, in se glorificatur glorificatus in homine Deus, qui 
ante vacuitatis dispensationem in sese erat, et per formam servi et per 
naturam nativitatis unitus. Nativitas enim non novae neque alienae naturae 
Deum fecerat, sed naturalis
filius patri naturali generatione 291 substiterat.
Et cum post nativitatem hominis glorificatus in homine, in naturae suae 
rursum gloriam clarescit; in se eum Deus clarificat, cum in naturae paternae 
gloriam, ab ea per dispensationem evacuatus, assumitur.
          42.
          Non alia Patris et Filii gloria. Vita non est Deum nosse sine 
Christo, qui et Deus verus est. --Concludit autem audacissimum impietatis 
tuae furorem apostolica fides, ne quo licentia liberae intelligentiae evageris, 
cum ait: Et omnis lingua confitebitur, quia Dominus Jesus in gloria Dei 
patris[586]. Quem enim in sese Pater glorificavit, in ejus gloria confitendus 
est. Et qui in Patris gloria confitendus est, et quem in se Pater glorificavit, 
in his sine dubio intelligendus est esse, quibus Pater est; cum et in se 
eum glorificaverit, et in gloria ejus sit confitendus.
______________________________________________________________________
Non enim hic nunc tantummodo in gloria Dei est, sed in gloria Dei patris 
est. Neque glorificavit gloria exteriore, sed glorificavit in sese. In 
eam eum quae sua est gloriam resumendo, et eam gloriam quam apud eum habuit, 
eum et apud se glorificat et in sese. Atque ita inseparabilis a fidei hujus 
conjunctione intelligitur etiam sub hominis humilitate, sic dicens: Haec 
est autem vita aeterna, ut cognoscant te solum verum Deum, et quem misisti 
Jesum Christum[587]: cum et sine Christo, solo Deo patre cognito, vita 
aeterna non sit, et Christus glorificatus in Patre sit. Si autem ea demum 
vita aeterna est, solum verum Deum nosse, et quem misit Jesum Christum; 
non existimetur plane verus Deus Christus, si vita sit in Deum credidisse 
sine
______________________________________________________________________
Christo. Et quod solus Deus pater Deus verus est; non pertineat ad Deum 
Christum, nisi gloria Christi omnis in solo vero Deo patre est. Si enim 
in sese eum glorificat Pater, et solus Pater Deus verus est, non extra 
solum verum Deum Christus est: quia glorificatum in Deum Christum, glorificet 
Pater verus Deus solus in sese. Et quod a solo vero glorificatur in sese, 
non alienatur a solo vero; quia in se solo glorificatur a vero.
          43.
          Objectum III contra Filii deitatem. --Sed forte piae huic fidei 
nostrae, impiae perfidiae tuae occurrat assertio; ut aliena 292 ab intelligentia 
Dei
veri sit haec necessitatis confessio: Amen, amen dico vobis, non potest 
Filius ab se facere quidquam, nisi quod viderit Patrem facientem[588]. 
Nisi duplicem responsionem duplex Judaeorum indignatio exigit; sit haec 
plane infirmitatis professio, nihil ab se facere Filium posse, nisi quod 
viderit Patrem facientem. Quod si Judaeis et violati sabbati reatum objicientibus, 
et aequalitatem in Christo Dei per professum sibi Deum patrem non ferentibus, 
sub eodem dicto ad utrumque responsum est; putasne per confessionem responsionis 
posse dictorum oculi veritatem? Et quamquam in alio libello[589]tractatus 
hic a nobis locus fuerit: tamen quia non modo non obest, sed etiam ad religionem 
proficit, fidem retractari, eumdem ipsum, quia causa
______________________________________________________________________
postulat, revolvamus.
          44.
          Sabbati violati crimen. Qui amoveatur. Non aliud Patris ac Filii 
opus. Crimen alterum ob praesumptam Dei aequalitatem. --Hinc autem primum 
responsionis necessitas orta est: Et propter hoc persequebantur Judaei 
Jesum, et quaerebant eum interficere, quoniam haec faciebat sabbato[590]. 
Ira itaque eorum usque ad cupiditatem interficiendi cum accendebatur, propter 
opera sabbato gesta. Sed et videamus quid Dominus responderit: Pater meus 
usque modo operatur, et ego operor[591]. Quod rogo istud opus Patris est, 
haeretice, demonstra. Per Filium enim et in Filio omnia sunt, et visibilia 
et invisibilia. Et tu, qui ultra Evangelia sapis, necesse est ut aliis 
aliquibus arcanorum doctrinis cognitionem
______________________________________________________________________
paterni operis adeptus sis, ut operantem nobis Patrem ostendas. Quod si 
Pater operatur in Filio, secundum quod ipse ait: Verba, quae ego loquor 
vobis, non ego loquor; sed Pater, qui in me manet, ipse facit opera sua[592]. 
Videsne quid hoc sit: Pater meus usque modo operatur? Hoc enim ideo ait, 
ut paternae in se naturae intelligeretur potestas, in sabbati opere potestatis 
suae usa natura. Cum enim in se operetur operante Pater, ipse necesse est 
Patre operante operetur: atque ideo ait: Pater meus usque modo operatur[593], 
ut ipsum illud hoc praesens dictorum atque gestorum
______________________________________________________________________
per se opus, paternae in se naturae 293 existimaretur operatio. Id enim, 
quod usque modo operatur, unum atque idem dicti temporisque momentum est; 
ut non aliud aliquod opus esse Patris, quam suum hoc quod agit, crederetur: 
cum per id, quod usque modo Pater operatur, haec ipsa esset Patris sub 
eodem tempore sermonis operatio. Ac ne fides, intra cognitionem tantum 
Patris relicta, a vitae aeternae spe abesset; continuo subjecit: Et ego 
operor: ut hoc ipsum, quod modo operatur Pater, operetur et Filius. Ac 
sic perfectam fidem docuit, cum id, quod modo est, ejusdem temporis opus 
sit; et id, quod operatur Pater operatur et Filius, extra singularis sit 
unionem. Sed geminatus est audientium dolor: id enim sequitur: Propter 
hoc magis quaerebant eum Judaei
interficere, quoniam non solum solvebat sabbatum, sed et quod patrem suum 
proprium dicebat Deum, aequalem se faciens Deo[594]. Et hic rursum admonebo, 
et Evangelistae judicio, et communi humani generis assensu, filium in paternae 
naturae aequalitate esse: aequalitatem autem non nisi ex eadem esse natura; 
quia nativitas non habeat aliunde quod maneat, et omnis generatio a generante 
se non sit aliena; dum ad id quod manet, subsistit ex eodem. Huic igitur 
duplicatae indignationi videamus quid Dominus responderit: Amen, amen dico 
vobis, non potest Filius ab se facere quidquam, nisi quod viderit Patrem 
facientem. Quaecumque enim ille facit, eadem et Filius similiter facit[595].
          45.
          Responsio ad sabbati violati crimen. Illud
______________________________________________________________________
non potest auctoritatem ostendit, non infirmitatem. Quid significet nisi 
videat. Responsio ad alterum crimen. --Nisi dicta propositioni propria 
sunt; vim dictis praesumptione propriae et infidelis intelligentiae afferimus. 
Si autem irarum causis subjecta responsio est; fides potius nostra loquitur 
quod docetur, quam irreligiosa perversitas impietatis suae defendit errorem. 
Quaeramus ergo an ad sabbati opus haec propria responsio sit: Non potest 
filius ab se facere quidquam, nisi quod viderit Patrem facientem. Ait enim 
superius: Pater meus usque modo operatur, et ego operor[596]. Si paternae 
in se naturae auctoritate quod gerit, gerente Patre agit, qui usque modo 
operatur in sabbato; extra crimen operis est Filius, in quo paternae operationis 
praefertur auctoritas. Non
______________________________________________________________________
enim ad infirmitatem retulit, non potest, sed ad auctoritatem; 294 nam 
ab se non potest, nisi viderit.
Neque enim praestat vidisse virtutem: et cum non praestet visus virtutem, 
naturam non infirmat non posse sine visu, sed auctoritatem ostendit ex 
visu. Id enim quod ait, nisi videat, conscientiam significat in visu, sicuti 
ad Apostolos ait: Ecce dico vobis, levate oculos vestros, et videte regiones, 
quoniam albae sunt ad messem[597]. Conscientia igitur in se naturae paternae, 
quae in se operatur operante, ne violasse sabbatum Dominus sabbati crederetur, 
ait: Non potest filius ab se facere quidquam, nisi quod viderit Patrem 
facientem[598]: ut id quod operaretur, ex conscientia naturae in se operantis 
ostenderet, cum et se sabbato operante, usque modo Pater operaretur in 
sabbato. Ad alterius vero indignitatis dolorem, consequentis dicti retulit 
causam:
______________________________________________________________________
Quaecumque enim Pater facit, eadem et Filius facit similiter[599]. Exprobra 
infirmitatem Dei filio, adime quoque naturae aequalitatem, si non quaecumque 
facit Pater, eadem et Filius facit similiter, si discrimen aliquod paternae 
virtutis atque operationis admittitur, si, quod aequalitati virtutis naturaeque 
proprium est, honoris aequalitas non postulatur. Ipse enim in continuis 
ait: Ut omnes honorificent Filium, sicut honorificant Patrem. Qui non honorificat 
Filium, non honorificat Patrem qui misit illum[600]. Discerne aequalitatem 
in honore non dispari: infirma naturam in eadem operatione virtutis.
          46.
          Epilogus. --Quid responsionis causam ad contumeliam divinitatis 
invadis? Ad operationem
______________________________________________________________________
sabbati respondit, non se quidquam facere posse, nisi quod Patrem facientem 
vidisset: ad demonstrationem vero aequalitatis, quaecumque Pater faceret, 
facere se professus est. Tene ( supple, responsum) quod ad sabbatum pertinet 
ad opprobrium infirmitatis, si non quaecumque facit Pater, eadem et Filius 
facit similiter. Si autem sunt sine exceptione quaecumque sunt; in quo 
tandem infirmitas reperietur, cum in nullo quae Pater possit non possit 
et Filius? Aut in quo tandem per intercessionem infirmitatis negatur aequalitas, 
cum unus atque idem honor postuletur ad utrumque? Quod si eadem est virtus 
operandi, et eadem est religio honorandi; 295 non intelligo in quo tandem 
naturae infirmis contumelia relinquatur, cum eadem sit in Patre et in Filio 
et
virtutis potestas, et honoris aequalitas.
          47.
          Quid sit, Nihil potest Filius facere a se, alio loco
confirmatur. Meritum. --Et haec quidem quamvis cum ipsa rerum absolutione 
tractata sint; tamen ne quid in eo quod ait Dominus: Non potest filius 
facere ab se quidquam, nisi quod viderit Patrem facientem[601], ad infirmandae 
naturae ejus impietatem proficiat potius, quam ad demonstrandae paternae 
in se naturae conscientiam, per quam ex auctoritate operatus in sabbato 
est; dicti quoque dominici ad id pertinentis demonstranda cognitio est, 
quo ait: Et a me facio nihil, sed ut docuit me Pater, haec loquor. Et qui 
me misit, mecum est, et non reliquit me solum, quoniam ego quae sunt ei 
placita facio semper[602]. Sentisne quid sit, non posse quidquam facere 
Filium, nisi videat Patrem facientem? et quo sacramento dictum sit, et 
a me facio nihil; et rursum,
______________________________________________________________________
Non reliquit me solum, quoniam ego quae sunt ei placita facio semper[603]? 
Si enim ideo nihil ab se facit, quia in se manet Pater; quomodo rursum 
ideo se solum Pater non reliquit. quia quae sunt ei placita facit? Non 
concordat secundum sensum tuum, haeretice, dictorum diversitas, ut nihil 
faciat a se nisi doctus a manente in se Patre: et rursum idcirco in se 
Pater maneat, quia quae ei sunt placita gerit. Si enim nihil ab se facit 
propter manentem in se Patrem; quomodo hinc ut in se Pater maneat meritus 
est, quod ea quae ei placeant agit? Non est enim meritum aliquod, non ab 
se gerere quae agat. Et contra, quomodo Patri quae Filius agat placita 
sunt, cum ea ipsa agat manens in Filio Pater? In angusto es, impietas, 
et te munitissima fidei nostrae pietas
______________________________________________________________________
concludit. Agit aliquid Filius, aut non agit: si non agit, quomodo in his 
quae agit placet? si autem agit, quomodo agit in his quae ab se non agit? 
cum et proprium sit egisse quae placeant, et sine merito sit non ab se 
egisse quae gesserit.
          48.
          Filius qui per se, qui non ab se agat. --Sed naturae, qui contradicis, 
haec unitas est, ut ita per se agat, ne a se agat; et ita non ab se agat, 
ut per se agat. Intellige agentem Filium, et per eum agentem Patrem. Non 
ab se agit, cum Pater in eo manere monstrandus est. Per se agit, cum secundum 
Filii nativitatem agit ipse quae placita sunt. Infirmis sit non a se agendo, 
nisi adeo ipse agit, ut quae agit placeant. Non sit vero in unitate naturae, 
si non quae ipse 296 agit, et in quibus placet, non per se agit,
sed manens in eo ad agendum Pater edocet. Ita et manendo docet Pater, et 
Filius agendo non ab se agit, et non ab se agens Filius, cum quae placita 
sunt facit, ipse agit. Ac sic unitas naturae retinetur in agendo: dum et 
ipse operans non operatur ab se, et ipse ab se non operatus operatur.
          49.
          Ait non se suam, sed Patris facere voluntatem. Non ob agendi 
necessitatem, sed ob unitatem. --Adjunge quoque huic illud, quod ad opprobrium 
infirmitatis usurpas: Omne quod dat mihi Pater, ad me venit, et venientem 
ad me non apello; quia descendi de coelo non ut faciam voluntatem meam, 
sed voluntatem Patris qui me misit[604]. Sed forte sine voluntatis libertate 
sit Filius, ut ei naturae infirmitas imperet necessitatem. Ideo autem necessitati 
sit subditus, non voluntati, ut datos sibi venientes a Patre non apellat. 
Sed sacramenti unitatem in his Dominus significans, dum non repellit sibi 
datos, dum non suam, sed mittentis se agit voluntatem, post repetitam hanc 
eamdem Judaeis murmurantibus vocem, intelligentiae nostrae sensum confirmat, 
dicens: Omnis,
______________________________________________________________________
qui audit a Patre et discit, venit ad me, non quod viderit Patrem quisquam, 
nisi qui est a Deo, hic vidit Patrem. Amen, amen dico vobis, qui credit 
in me, habet vitam aeternam[605]. Et quaero primum, ubi auditus sit Pater, 
ubi docuerit audientes. Sed Patrem nemo vidit, nisi qui a Deo est. Et quomodo 
eum quisquam audierit, quem nemo vidit? Audiens ergo a Patre, ad Filium 
venit. Et cum Filius auditur et docet, naturae in eo paternae proprietas 
et auditae et docentis ostenditur: ut hoc, quod docet Filius et auditur, 
paternae doctrinae intelligatur auditio. Nam cum nemo viderit Patrem, et 
ad Filium veniens, a Patre audiat atque discat ut veniat: admonemur intelligere 
quid sit et in loquente Filio Patrem docere, et in conspecto Filio Patrem, 
qui a nemine
______________________________________________________________________
sit visus, audiri; quia naturae paternae proprietatem nativitas Filii in 
se perfecta contineat. Volens igitur unigenitus Deus auctoritatem paternam, 
salva in se naturae unitate, testari, et datos sibi a Patre non apellit, 
et voluntatem non suam, sed ejus qui se misit, efficit, non quod non velit, 
quae agit, aut quod non ipse audiatur qui docet: sed ut et cum qui se mittat, 
et se qui missus est, sub proprietate naturae indifferentis ostenderet: 
cum quae vult, agit, et loquitur, ea et voluntatem et opera et dicta Patris 
esse significet. 297
          50.
          Christo libera voluntas. Nec a Patris voluntate dissidens. --Quod 
autem sit liberae voluntatis, non ambigue ostendit cum ait: Sicut enim 
Pater suscitat mortuos et vivificat, sic et Filius quos vult vivificat
[606]. Cum aequalis in Patre et Filio et virtutis potestas et honoris dignitas 
manifestatur, ibi et libertas voluntatis ostenditur: cum autem unitas demonstratur, 
ibi paternae voluntatis significatur affectio. Quae enim vult Pater, ea 
Filius facit. Facere autem plus est, quam voluntati obedire: quia obedire
______________________________________________________________________
voluntati, habet exterioris necessitatem; facere voluntatem, proprium est 
unitati, cum factum sit voluntatis. Et cum Filius voluntatem Patris facit, 
docet per naturae indifferentiam, naturalem sibi voluntatem esse cum Patre: 
cum voluntas ejus sit omne quod faciat. Vult plane Filius omnia quae Pater 
vult, nec naturalis dissentit voluntas. Namque cum haec voluntas Patris 
sit, quam ostendit dicens: Haec est enim voluntas patris mei, ut omnis 
qui videt Filium, et credit in eum, habeat vitam aeternam, et suscitem 
eum in novissima die[607]: audi nunc an Filii a Patre dissentiens sit voluntas, 
cum ait: Pater, quos mihi dedisti, volo ut ubi ego sum, et illi sint mecum[608]. 
Non ergo ambigitur Filium velle. Nam cum Pater velit credentes in Filio 
vitam aeternam
______________________________________________________________________
habere, Filius vult illic ubi ipse sit esse credentes. Nisi forte cohabitare 
Christo non sit aeternitas (vita aeterna): aut non perfecta et beata in 
se credentibus tribuat Christus, haec dicens: Nemo novit Filium, nisi Pater, 
neque Patrem quis novit, nisi Filius, et cui voluerit Filius revelare[609]. 
Anne non in libertate est voluntatis volens nobis secreti illius paterni 
tribuere conscientiam? Et adeo voluntas ei libera est, ut cognitionem sui 
atque Patris quibus voluerit impertiat? Atque ita inter Patrem et Filium 
et nativitatis et 298 unitatis demonstrata natura est: cum sic liber in 
voluntate sit Filius, ut quod volens agit, factum paternae sit voluntatis.
          51.
          Spes sine fide nulla. Qui Pater et Filius in sese. Pater ut auctor, 
major Filio, qui et minor ut homo.
______________________________________________________________________
In Christo mansit natura Dei forma exinanita. --Nesciens plane dispensationem 
fidei, extra intelligentiam
sacramentorum est: et doctrinam Evangelii non adeptus, ab spe Evangelii 
peregrinatur. Credendus est Pater in Filio, et Filius in Patre, per naturae 
unitatem, per virtutis potestatem, per honoris aequalitatem, per nativitatis 
generationem. Sed contraria forte huic nostrae professioni est Domini testatio, 
cum ait: Pater major me est[610]. Hocne, haeretice, impietatis tuae telum 
est? haec furoris tui arma sunt? Exciditne tibi Ecclesiam duos innascibiles 
nescire, et duos patres non confiteri? Oblitus es Mediatoris dispensationem, 
et in ea partum, cunas, aetatem, passionem, crucem, mortem? Et renascens 
non confessus es (in Symbolo) ex Maria filium Dei natum? Si in his omnibus 
Filius manens ait: Pater major me est; ignorandum existimas hanc dispensationem
______________________________________________________________________
salutis tuae exinanitionem formae Dei esse? et Patrem extra hanc humanarum 
passionum assumptionem, in illa incontaminatae naturae suae beata aeternitate 
sine carnis nostrae susceptione mansisse? Nos enim unigenitum Deum in forma 
Dei manentem in natura Dei mansisse profitemur, neque unitatem formae servilis 
in naturam divinae unitatis statim refundimus: neque rursum corporali insinuatione 
Patrem in Filio praedicamus, sed ex eo ejusdem generis genitam naturam 
naturaliter in se gignentem se habuisse naturam: quae in forma naturae 
se gignentis manens, formam naturae atque infirmitatis corporalis acceperit. 
Erat enim naturae proprietas: sed Dei forma jam non erat, quia per ejus 
exinanitionem servi erat forma suscepta. Neque
299 enim defecerat natura, ne esset: sed in se humilitatem terrenae nativitatis 
manens sibi Dei natura
susceperat, generis sui potestatem in habitu assumptae humilitatis exercens. 
Et ex Deo Deus natus, in forma servi homo repertus, Deum se virtutibus 
agens, neque Deus non erat, quem gestis suis docebat; neque homo, in cujus 
habitu repertus est, non manebat.
          52.
          Pater in Filio visus. --Et idcirco in hoc eodem superiore sermone, 
naturae sibi cum Patre unitatem contestatus dixerat: Qui me vidit, vidit 
et Patrem[611]; et, Pater in me, et ego in Patre[612]. Quae utique differentiam 
non habent ex aequalitate naturae; cum contemplatio Filii visum compenset 
et Patrem, et unus in uno manens unum non discernat ab uno. Ac ne per corporalem 
contemplationem referre ex se paternae contemplationis
______________________________________________________________________
visum existimaretur, subjecerat: Credite mihi, quoniam ego in Patre, et 
Pater in me: sin autem, vel propter opera credite[613]: ut cum virtus naturae 
res esset, et operatio ipsa virtutis sit potestas; per virtutis potestatem, 
naturae in se paternae unitas nosceretur: cum in quantum se quisquam Deum 
cognovisset in virtute naturae, in tantum Deum Patrem cognosceret in potestate 
naturae: et cum tantus, quantus est Pater, Filius videndum in se Patrem 
praestaret in gestis, indifferens per id Pater a Filio nosceretur, per 
intelligentiam indifferentis pro potestate naturae.
          53.
          Cur, et quod salva naturae aequalitate dixit Christus, Pater 
major me est.--Impleturus itaque unigenitus Deus carnis dispensationem, 
et acceptae
______________________________________________________________________
formae servilis sacramentum consummaturus, usus est demonstrandae fidei 
nostrae professione, dicens: Audistis quoniam dixi vobis, Vado, et venio 
ad vos. Si diligeretis me, gauderetis quoniam vado ad Patrem; quia Pater 
major me est[614]. His itaque, quae ad naturam divinitatis spectant, explicitis 
hoc eodem superiore sermone, numquid
______________________________________________________________________
professio haec aufert Filio naturae aequalitatem, quam nativitas genuina 
consummat? Aut 300 numquid unigenito Deo contumelia est Patrem sibi innascibilem 
Deum esse; cum ex innascibili Deo nativitas unigenita in naturam unigenitam 
subsistat? Non enim suae originis est Filius, neque nativitatem sibi non 
exstans ipse conquisivit ex nullo: sed ex vivente natura vivens natura 
exstans, tenet in se naturae potestatem, professa auctoritate naturae, 
ut et honorem testetur, et gratiam sumptae nativitatis in honore. Et hoc 
quidem Patri debitum reddens, ut obedientiam suam mittentis deputet voluntati, 
non tamen ut naturae unitatem obedientia humilitatis infirmet; factus obediens 
usque ad mortem, non tamen post mortem non super omne nomen est.
          54.
          Pater ut auctor doni, major: Filius, cui totum dat quod est, 
non minor. --Sed si forte hinc inaequalis videtur, quia ei post evacuationem 
formae Dei donatur hoc nomen, calumnia haec sacramentum assumptae humilitatis 
ignorat. Si enim nativitas hominis naturam novam intulit, et humilitas 
formam demutavit sub assumptione servili; nunc donatio nominis, formae 
reddit aequalitatem. Quid enim donatum sit quaere. Si enim hoc donatum, 
quod Dei est; naturae hujus donum ignobilitatem divinae illi non invehit 
naturae. Denique hoc nunc, quod donatur ei nomen, etsi habeat doni sacramentum, 
non tamen habet in dono nominis nomen alienum. Donatur enim Jesu, ut ei 
coelestia et terrestria et inferna genu flectant, omnisque lingua
confiteatur, quia Dominus Jesus in gloria Dei patris[615]. Confessionis 
ergo hujus honor donatur ut in gloria Dei Patris sit confitendus. Audis 
itaque: Pater major me est[616]? Scito eum, de quo ob meritum obedientiae 
dictum est: Et donavit ei nomen quod est super omne nomen[617]. Audi rursum: 
Ego et Pater unum sumus[618];
______________________________________________________________________
et, Qui me vidit, vidit et Patrem[619]; et, Ego in Patre, et Pater in me[620]. 
Honorem donatae confessionis intellige, quia Dominus Jesus in gloria Dei 
Patris. Quando igitur illud est, Pater major me est? Nempe tum, cum donatur 
ei nomen super 301 omne nomen. At contra quando est, Ego et Pater unum 
sumus? Nempe cum omnis lingua confiteatur, quia Dominus Jesus in gloria 
Dei Patris. Si igitur donantis auctoritate Pater major est, numquid per 
doni confessionem minor Filius est? Major itaque donans est; sed minor 
jam non est, cui unum esse donatur. Si non hoc donatur Jesu, ut confitendus 
sit in gloria Dei patris; minor Patre est. Si autem in ea gloria donatur 
ei esse, qua Pater est; habes et in donantis auctoritate quia major
______________________________________________________________________
est, et in donati confessione quia unum sunt. Major itaque Pater Filio 
est: et plane major, qui tantum donat esse, quantus ipse est; cui innascibilitatis 
esse imaginem sacramento nativitatis impertit, quem ex se in formam suam 
generat, quem rursum de forma servi in formam Dei renovat; quem in gloria 
sua secundum Spiritum Christum Deum natum, donat rursum esse in gloria 
sua secundum carnem Jesum Christum Deum mortuum. Causam igitur ostendit, 
cur si eum diligerent, gauderent quod ad Patrem vadit, quia Pater major 
esset.
          55.
          Quo sensu Pater dictus sit major, conficitur ex ante et post 
dictis. --Gaudium hoc itaque ex dilectione docens esse, quia laetaretur 
dilectio Jesum esse in Dei Patris gloria confitendum: et gloriae hujus
resumendae meritum continuo subjecit, dicens, Venit enim princeps hujus 
mundi, et in me habet nihil[621]. Nihil in eo princeps hujus mundi habet: 
quia ut homo habitu repertus, extra peccatum carnis manebat in similitudine 
carnis peccati, de peccato peccatum in carne condemnans
______________________________________________________________________
[622]. Totum autem hoc ad paterni mandati referens obedientiam, subjecit: 
Sed ut sciat mundus quoniam ego diligo Patrem, et sicut mandatum mihi dedit 
Pater, sic facio; surgite, eamus hinc[623]. Ad consummandum corporeae passionis 
sacramentum, per dilectionem efficiendi mandati paterni, festinat exsurgens: 
corporeae tamen assumptionis statim mysterium pandens, per quam ei tamquam 
in vite 302 modo palmitis inessemus, fructum nobis ut palmitibus, nisi 
ille vitis esset effectus, utilem non daturis[624]. Atque idcirco manere 
nos in se per fidem assumpti corporis monet, ut quia Verbum caro factum 
est, naturae carnis suae tamquam viti palmites inessemus: a corporeae hujus 
humilitatis assumptione
______________________________________________________________________
formam paternae majestatis alienans tum, cum se ad unitatem palmitum vitem 
professus, agricolam Patrem curiosum hujus vitis ostendit, cujus inutiles 
atque inferaces palmites desecans deputaret arsuros. Dicens itaque, Qui 
me vidit, vidit et Patrem; et, Verba quae ego loquor, non a me loquor, 
sed Pater qui in me manet, ipse facit opera sua[625]; et, Credite mihi, 
quoniam ego in Patre, et Pater in me[626], ut et sacramentum nativitatis 
et mysterium assumpti corporis manifestaret, per continentiam dictorum 
ad id veniens ait, Quia Pater major me est[627]. Et confestim, ut absoluta 
dicti ratio subesset, et agricolae et vitis et palmitis subjecit exemplum, 
assumptionem per id corporeae humilitatis ostendens. Et hinc causam eundi
______________________________________________________________________
ad Patrem, et dilectionis laetitiam cum ad Patrem iret, docens esse oportere, 
quia major se Pater esset: a quo scilicet esset gloriam resumpturus; apud 
quem et in quo glorificandus, non novello honore, sed pristino; neque alieno, 
sed quem apud eum habuit. Si itaque non in ipsum glorificandus est, id
est, ut sit in gloria Dei patris; contumeliam adscribe naturae: si vero, 
quod ab eo glorificatur, auctoritas est; Patrem majorem in glorificandi 
auctoritate cognosce.
          56.
          Qui Pater major, nec Filius minor. --Quid dispensationem ad impietatem 
rapis? Quid sacramentum nostrae salutis invadis ad mortem? Glorificaturus 
Filium Pater major est: glorificatus in Patre Filius minor non est Aut 
quomodo minor est, qui in gloria Dei patris est? Aut numquid Pater major 
non est? Major itaque Pater est, dum pater est: sed Filius, dum filius 
est, 303 minor non est. Nativitas Filii patrem constituit majorem: minorem 
vero Filium esse nativitatis natura non patitur. Major Pater est, dum gloriam 
assumpto homini rogatur
ut reddat: Filius minor non est, dum gloriam resumit apud Patrem. Atque 
ita et sacramentum nativitatis, et dispensatio corporationis impletur. 
Nam et Pater, dum et pater est et glorificat nunc filium hominis, major 
est: et Pater et Filius unum sunt, dum ex Patre natus Filius, post assumptionem 
terreni corporis glorificatur in Patrem.
          57.
          Innascibilitatis et nativitatis non alia natura. Filius natus 
non coeptus. --Non habet itaque nativitas naturae ignobilitatem: quia in 
forma Dei est, quia ex Deo nascitur. Et cum differre significatione ipsa 
existimetur innascibilitas a nativitate; nativitas tamen non est extra 
innascibilitatis naturam, quia non sumpsit aliunde quod substitit. Nam 
tametsi non consecuta sit, ut coinnascibilis effecta sit; accepit tamen
ex innascibili Deo esse quod Deus est. Fides igitur nostra, etsi initium 
nativitatis non apprehendens, unigenitum Deum semper ( supple, esse) profitetur; 
quia natura non ferat, ut coepisse eum aliquando confiteatur, cujus nativitas 
omne initii tempus excedat. Sed quem semper esse et ante tempora confitetur, 
natum tamen intemporali infinitate non ambigit, eum tamen ex ininitiabilis 
intelligentiae nativitate confessa.
          58.
          Objicitur contra eum ignoratio diei. --Sed hoc
haeretici ad naturae contumeliam sumunt, quia dictum est, Pater major me 
est: vel illud, De die autem et hora nemo scit, neque Angeli in coelis, 
neque Filius, nisi Pater solus[628]. Ignoratio ergo diei atque horae objicitur 
unigenito Deo: ut Deus ex Deo natus non sit in ea naturae perfectione qua 
Deus est, cum nesciendi necessitate dominante, jam vis aliqua exterior 
eo potior sit, quae tamquam adversum se imbecillum in ignorantiae eum infirmitate 
detineat. Quin etiam ad hujus nos intelligentiae impietatem haereticorum 
furor jure quodam 304 necessariae confessionis compellit, ut ita credendum 
sit; quia et a Domino ita dictum sit, et videri irreligiosissimum possit, 
professionis ejus de se protestationem diversae intelligentiae nostrae 
opinione corrumpi.
______________________________________________________________________
          59.
          Auctor omnium nil potest nescire. Qui quae nec in se nec per 
se sint scit, multo magis quae in se et per se. Dies Domini per ipsum et 
in ipso constituta est. --Ac primum ante quam dicti ratio et causa memoretur, 
sensu communis judicii sentiendum est, an credibile esse possit, ut aliquid 
ex omnibus nesciat, qui omnibus ad id quod sunt atque erunt auctor est. 
Si enim omnia per Christum et in Christo, et ita per ipsum, ut omnia in 
ipso sint; id quod neque extra eum neque non per eum est, quomodo non etiam 
in scientia ejus sit, cum plerumque scientia ejus ea, quae neque in se 
neque per se sint, per virtutem naturae non nesciae apprehendat? At vero 
quod causam nisi ex eo non sumit, et motum ad id, quod est eritque, nisi 
intra se non capit;
quomodo extra ejus naturae scientiam est, per quam et in qua id quod efficiendum 
sit continetur? Cogitationes namque humanas non solum praesenti motu incitatas, 
sed etiam instinctu futurae voluntatis agitandas, Dominus Christus non 
ignorat, Evangelista testante: Sciebat enim Jesus ab initio, qui essent 
non credentes et qui esset traditurus eum[629]. Naturae ergo ejus virtus, 
quae cognitionem rerum non exstantium capit, et quiescentium adhuc animorum 
subituras inquietudines non ignorat, id
______________________________________________________________________
quod per se intraque se est, nescisse existimabitur? Et alieni potens, 
impotens sui est; de quo dictum meminerimus, Omnia per ipsum, et in ipso 
creata sunt, et ipse est ante omnes (Coloss, I, 16); vel illud, Quia in 
ipso complacuit omnem plenitudinem inhabitare, et per ipsum reconciliari 
omnia in eum[630]? Cum igitur omnis in eo sit plenitudo, et omnia per ipsum 
et in ipso reconcilientur, et dies illa reconciliationis nostrae exspectatio 
sit: hanc ille diem ignorat, cujus et in se tempus est, et per sacramentum 
ejus est? Etenim adventus sui dies ista est, de qua Apostolus ait, Cum 
autem 305 Christus apparuerit vita vestra, tunc et vos cum eo apparebitis 
in gloria[631]. Nemo itaque quod per se et intra se est, nescit: Christus 
aderit, et adventus
______________________________________________________________________
sui diem ignorat? Dies suus est, secundum eumdem Apostolum, quia dies Domini 
sicut fur nocte adveniet[632]: et ignoratione ejus detineri intelligendus 
est? Humanae naturae quod agere definiunt, quantum in se est, praesciunt, 
et sequitur gerendorum cognitio voluntatem agendi: Deus vero natus quod 
in se et per se est nescit? Per eum enim tempora, et in eo dies est; quia 
et per ipsum futurorum constitutio est, et in ipso adventus sui dispensatio 
est: et erit in ea hebetudine, ut quod sibi constat, sensu naturae torpentis 
ignoret, ferarum belluarumque modo, quae extra rationem consilii providentis 
animatae, ipsum quod agunt nesciunt, cum quodam motu stupidae voluntatis 
agitatae, fortuito ad aliquid et incerto feruntur ingressu?
          60.
______________________________________________________________________
Patri injuriosum est Filio ignorantiam affingere quasi ei inviderit. --Quomodo 
etiam Dominus gloriae, adventus sui ignorabili die, naturae esse incompositae 
imperfectaeque credetur, quae et necessitatem habeat adveniendi, et scientiam 
adventus sui non adepta sit? Per quod potior sit ignoratio Deo, quae ei 
auferat cognitionis habere virtutem. Jam vero quanta impietatis geminatur 
occasio; si praeter infirmitatem Christi etiam Deo patri vitium deputabitur; 
ut unigenitum Deum, et dilectionis suae filium, diei hujus cognitione fraudaverit, 
malignitatisque affectu scientiam futurae consummationis inviderit: et 
cum non ignorabilem ei esse passionis et diem et horam voluerit; diem virtutis 
ejus, et clarificandi in sanctis suis horam negaverit, et ademerit
beatitudinis cognitionem, cui mortis indulserit
praescientiam? Humanae istud conscientiae non potest ferre trepidatio, 
ut hoc sibi de Deo arbitrium praesumat, et ei vitia humanae demutationis 
adscribat; ut aut aliquid Filio Pater deneget, aut aliquid Deus natus ignoret.
          61.
          Ut Deus, invidia vacat; ut Pater, nil non dat quod habet, praesertim 
cum sit simplex. Ut Deo, ita Dei filio, proprium est futura praescire. 
--Nescit autem Deus aliud aliquando quam dilectio esse, neque aliud quam 
pater esse. Et qui diligit, non invidet: et qui pater est, non etiam non 
pater totus est. Non enim admittit hoc nomen portionem, ut ex aliquo pater 
sit, et ex aliquo pater 306 non sit. Pater enim universitatis ejus quae 
in se est pater est, omnem se in eo habens, cui non sit ex portione
quod pater est: non quod sibi eorum quae sua sunt pater ipse sit, sed quod 
in his quibus ipse est, ei qui ex se est, pater totus sit. Et cum secundum 
humanorum corporum naturas, quae ex disparibus conveniunt et ex compositis 
consistunt, non possit nisi omnium suorum quis pater pater esse, dum quod 
in unoquoque est generum ac partium, id in filiis nativitas perfecta conservet: 
omnium ergo suorum quis pater pater est, dum ex omnibus nativitas et in 
omnibus manet. Et cum in Deo non sint corporalia, sed absoluta; neque particulata, 
sed tota et universa; non vivificata, sed viva; totus vivens, et unum totus 
Deus est, dum non ex portione compositus est, sed ex simplicitate perfectus 
est: necesse est, ut secundum quod est pater, ipse sit
omnium suorum ei quem ex se genuit pater totus, dum eum patrem ex suis 
omnibus nativitas filii perfecta consummat. Si igitur proprius Filio Pater 
est; in ea necesse est Filium manere proprietate qua Pater est. Manere 
autem quomodo existimabitur, si extra praescientiae naturam sit, et aliquid 
nativitati ejus ex auctore defuerit? deerit enim prope totum, si quod proprium 
Deo est, non habeat. Proprium autem Deo quid aliud, quam cognitio futurorum 
est; ut res nondum manentes, mansurasque posterius, invisibilium ac nondum 
exstantium generum capax natura contineat?
          62.
          Nil latet eum in quo omnes scientiae thesauri, quamvis tamen 
latentes. --Non patitur autem in nobis doctor gentium Paulus hanc impii 
erroris professionem,
ut ignorasse aliquid unigenitus Deus existimetur;
ait enim: Instituti in dilectione, in omnes divitias adimpletionis intellectus, 
in agnitionem sacramenti Dei Christi, in quo sunt omnes thesauri sapientiae 
et scientiae absconsi. Deus Christus sacramentum est, et omnes sapientiae 
et scientiae in eo thesauri latent. Portioni vero, et universitati non 
potest convenire: quia neque pars omnia intelligitur, et omnia partem non 
patiuntur intelligi. Filius enim si diem nescit, jam non omnes in eo scientiae 
thesauri sunt: diem non ignorat, omnes in se scientiae thesauros continens. 
Sed meminisse nos convenit, 307 occultos in eo istos scientiae thesauros 
esse, neque idcirco, quia occulti sint, non inesse: cum per id, quod Deus 
est, in eo insint; per id vero quod sacramentum est, occultantur. Non occultum
autem, neque ignoratum nobis est sacramentum Dei Christi, in quo absconsi 
omnes scientiae thesauri sunt. Et quia sacramentum ipse est; videamus an 
in his, quae nescit, ignorans sit. Si enim in caeteris professio ignorandi 
non habet nesciendi intelligentiam; ne nunc quidem quod nescit ignorat. 
Nam cum ignoratio ejus, secundum quod omnes thesauri in eo scientiae latent, 
dispensatio potius quam ignoratio sit; habes causam ignorandi sine intelligentia 
nesciendi.
          63.
          Deus qui nescire aut jam scire quid dicatur. --In omnibus enim, 
quae ignorare se Deus loquitur, ignorantiam quidem profitetur, sed ignoratione 
tamen non detinetur: dum ad id quod nescit, non nesciendi infirmitas est, 
sed aut tempus est non loquendi,
aut dispensatio est non agendi. Loquitur ad Abraham Deus dicens: Clamor 
Sodomae et Gomorrhae impletus est, et peccata eorum magna valde. Descendam 
ergo et videbo, si secundum clamorem eorum consummantur; quod si non, ut 
sciam (Gen. XVIII, 20
et 21). Habemus ergo nescientem Deum, quod tamen non nesciat. Nam cum peccata 
magna valde sciat esse, et rursum descendit ut videat an consummata sint, 
et si nondum consummata sunt, ut sciat: intelligimus eum non nescire, quia 
nesciat; sed tum scire, quia tempus ad agendum sit. Scire ergo Deum, non 
est ignorantiae demutatio, sed temporis plenitudo. Exspectatur enim adhuc 
ut sciat: et cum non possimus id de eo intelligere quod nesciat; cum tamen 
adhuc exspectet ut sciat, necesse est, ut id quod sciens nescit, et nesciens 
scit, nihil aliud quam vel loquendi dispensatio sit, vel gerendi.
          64.
          Deus dicitur id modo scire, quod modo profert. --Non ergo ambigi 
licet, Dei scientiam ex tempore potius esse quam ex demutatione, cum ad 
id quod
Deus scit, profitendae 308 potius scientiae tempus sit, quam adeptae: ut 
etiam ex hoc docemur, quod ad Abraham dictum est: Ne injicias manum tuam 
in puerum, et ne facias illi quidquam: nunc enim cognovi quia times Deum 
tuum, et non pepercisti filio tuo dilecto propter me[633]. Deus itaque 
modo scit: modo autem scire, anterioris ignorantiae professio est. Quod 
cum in Deum non cadat, neque ut ignoraverit antea fidelem sibi esse Abraham, 
de quo dictum est, Credidit Abraham Deo, et deputatum est ei ad justitiam[634]: 
hoc quod nunc cognovit, tempus est quo Abraham testimonium accepit, non 
etiam (quo) scire Deus coepit. Abraham enim, holocausto filii, dilectionem 
quam ad Deum habebat docuerat: Deus
______________________________________________________________________
tum cognovit, cum loquitur. Et quia ante nescire non intelligendus est; 
necesse est idcirco tunc intelligatur cognosse, quia loquitur. Et de plurimis 
quidem, quae de scientia Dei Testamento Veteri continentur, haec tantum 
exempli causa demonstrata a
nobis sunt: ut id, quod nescit Deus, non ignorationis causa intelligeretur 
esse, sed temporis.
          65.
          Dicitur nescire cognitione sua indignos, operarios iniquitatis, 
virgines stultas. --In Evangeliis vero Dominum multa scientem nescire invenimus. 
Operarios iniquitatis, in virtutibus multis et in nomine ejus gloriantes, 
non novit dicens: Et tunc jurabo, quia non novi vos. Discedite a me, omnes 
qui operamini iniquitatem[635]. Etiam cum jurejurando eos non novit, quos 
tamen iniquitatis operarios esse non nescit. Nescit ergo, non idcirco quia 
nesciat, sed quia cognitione ejus per iniquitatem operationis indigni sint: 
fidem dicti etiam jurisjurandi religione confirmans, et habens in naturae 
virtute ne nesciat, et retinens in sacramento voluntatis ut nesciat. Nescit
______________________________________________________________________
quoque unigenitus Deus virgines stultas: et comparandi sibi olei incuriosas, 
gloriosi adventus sui thalamum ingressus, ignorat. Namque et adeunt et 
rogant, et usque adeo non ignorantur, ut his respondeatur: Amen dico vobis, 
quia nescio vos[636]. Nam et occursus 309 et deprecatio non ignorabiles 
esse eas patitur: sed nesciendi responsio non naturae potius quam voluntatis 
est; dum ab eo, qui nihil non nescit, indignae sunt quae sciantur. Denique 
ne per infirmitatem ignorare existimaretur, continuo Apostolis ita locutus 
est: Vigilate itaque, quia nescitis diem neque horam[637]: ut cum vigilare 
eos ob ignorationem diei atque horae monet, per id nesciri ab eo virgines 
noscerentur, quod consopitae et negligentes, indignae aditu thalami sui
______________________________________________________________________
oleo indigendo mansissent.
          66.
          Christus nil nesciens dispensationis ergo loquitur quasi nesciens. 
Diei scientia occulta: ideo quasi ignorata. --Non est igitur Dominus Jesus 
Christus, qui scrutans corda et renes Deus est, in ea naturae infirmitate, 
(ut) ne nesciat, cum hoc ipsum ex naturae scientia intelligatur esse, quod 
nescit. Quod si qui
forte ignorationem ei deputabunt, ab eo qui sciat cogitationes eorum dici 
sibi metuant. Quid cogitatis mala in cordibus vestris[638]? Nam cum cogitationum 
gestorumque non ignarus cognitor interdum de cogitatis gestisque quasi 
ignarus interrogat, velut de tactu fimbriae mulierem, vel de dictorum dissensione 
Apostolos, vel de sepulcro Lazari flentes: non nesciens intelligendus est 
nescire, sed loquens. Neque enim natura fert, ut qui absens Lazarum mortuum 
sepultumque sciat, sepulcri locum nesciat; et qui cogitationes videt, mulieris 
fidem non cognoverit, et qui necessitatem non habet de aliquo interrogandi[639], 
dissensionem Apostolorum ignoraverit. Sed ei, qui novit omnia, ea ipsa 
quae non nescit, dispensatio est aliquando nescire se loqui:
______________________________________________________________________
dum aut apud Abraham scientia dissimulatur in tempus, aut apud stultas 
virgines et iniquitatis operarios cognitio negatur indignis, aut in sacramento 
filii hominis, interrogatio ignorantis ex homine est: in his se omnibus 
veritati corporeae nativitatis accommodans, quibus naturae nostrae infirmitas 
detinetur; non (ita) ut infirmis esset ex 310 natura qui Deus est, sed 
ut infirmitates sibi hominum Deus homo natus assumpserit, assumpserit autem 
ita, non ut in naturam infirmam natura indemutabilis sit redacta, sed ut 
in natura indemutabili susceptionis esset sacramentum: dum et qui erat 
Deus, homo est; nec Deus destitit manere, qui homo est. Agens itaque se 
atque confirmans hominem natum, manens Deus Verbum, saepissime in ea est 
professione, qua homo
est, cum tamen et protestatio Dei ea sit saepe quae hominum: cum ea nescit, 
quae aut non sint in tempore confitenda, aut non agnoscuntur ad meritum.
          67.
          Quam sapienter absconsa sit. --Intelligendum itaque est, cur 
professus sit diem se nescire. Si omnino nescire creditur, Apostolus ita 
contradicit: In quo sunt omnes thesauri sapientiae et scientiae
absconsi[640]. Est ergo absconsa scientia: quae quia abscondenda est, interdum 
et nescientia confitenda est, ut esse possit absconsa. Nam si erit in protestatione, 
non etiam in secreto manebit. Negat ergo se scire: ut scientia possit esse 
abscondita. Quod si idcirco nescit, ut scientia maneat absconsa; non per 
naturam nescit omnia sciens, quod idcirco tantum, ut absconsum sit, nescit. 
Cur autem diei scientia absconsa sit, non in obscuro est. Namque monens 
nos irremissa fide intentos semper manere, securitatem cognitionis definitae 
ademit: ut pendulae exspectationis incerto mens sollicita, festinans et 
adventus diem semper exspectans, semper exspectando speraret; curamque 
pervigilem incertum ipsum, non ambigendi tamen temporis, detineret. Ita
______________________________________________________________________
enim Dominus ait: Ideo et vos estote parati, quia nescitis qua hora filius 
hominis venturus est[641]. Et rursum: Beatus ille servus quem veniens Dominus 
ejus invenerit sic facientem[642]. Ignoratio non ad errorem fuit necessaria, 
sed ad perseverantiam. Nec negatum id ad detrimentum est, quod ignoratum 
311 tribuit incrementum, ne scientiae securitas negligentiam fidei dissimulatae 
excitaret, sed praeparationem irremissam exspectatio indefinita retineret: 
quae modo furis metuendum semper caveret adventum, illo eligente somni 
tempus ad furtum: patrefamilias vero domus, damni semper timore, vigilante.
          68.
          Christum, etsi humana penetret ut potior, paterna penetrare nolunt 
ut inferiorem. --Quamquam
______________________________________________________________________
igitur non obscurum sit, ignorationem Dei non ignorationem esse, sed sacramentum: 
dum per dispensationem aut agendi, aut protestandi, aut demonstrandi sic 
nescit, ut sciat; et sic non nescit, ut nesciat: tamen videndum est, ne 
forte et ita infirmus sit, ut ea, quae Pater scit, scire non possit: potente 
quidem eo cogitationes humanorum cordium nosse: quia natura potior motibus 
se naturae inferioris admisceat, eamque tamquam imbecillam vehementi virtute 
transcurriat: sed impotens sit vehementiorem sui naturam infirmior ipsa 
penetrare; quia ut levia gravibus, et rara densis, et liquida solidis sunt 
pervia; ita contra et grav ia levibus, et densa raris
et solida liquidis non cedant; quia cum non pateant valida infirmibus, 
validis tamen infirma penetrantur. Ob id ergo cogitationes Dei patris ignorare 
Filius ab impiis dicitur, quia infirmus ipse cum sit, non adeat ineundo 
potiorem, nec valentem invalidus transcurrat.
          69.
          Christum Patre inferiorem dici non sinunt Scripturae. Pater et 
Filius speculum mutuum. --Quae si quis non modo ore temerario loqui audebit 
de unigenito Deo, verum etiam corde impio cogitare; Apostolum ita de Spiritu 
sancto ad Corinthios scribentem credidisse cognoscat: Nobis autem revelavit 
Deus per Spiritum suum. Spiritus enim omnia scrutatur, et alta Dei. Quis 
enim scit hominum quae sunt hominis, quae in ipso, nisi spiritus qui in 
ipso est? Ita et
quae in Deo sunt nemo novit, nisi Spiritus Dei[643]. Sed haec inania corporalium 
rerum exempla spernentes, Deum de Deo, et Spiritum de Spiritu, virtutibus 
suis potius, quam terrenis conditionibus aestimemus. Aestimemus autem, 
non sensu nostro, sed professione divina: et credamus ei qui ait, Qui me 
vidit, vidit et Patrem[644]. Nec ignoremus eum qui dixit, Vel operibus 
meis credite, quia Pater in me, et ego in Patre[645]. Nec ignoremus eum, 
qui locutus est, 312 Ego et Pater unum sumus[646]. Si enim sensum nostrum 
rerum nomina secundum humanam intelligentiam commemorata confirmant: non 
habet ab eo naturae differentiam, in quo per intelligentiam quis videtur; 
nec differt in genere, qui manentem in se habens,
______________________________________________________________________
inest in manente; nec diversi sunt, qui unum sunt. Intellige unitatem, 
dum non dividua natura est. Naturae vero rursum individuae sacramentum 
apprehende, dum tamquam speculum unus unius est. Speculum autem ita, ut 
non imaginatam speciem naturae exterioris splendor emittat; sed dum vivens 
natura naturae viventi indifferens est, quippe quae ex tota tota sit, quae 
et dum unigenita est Patrem in se habeat, et maneat in Patre dum Deus est.
          70.
          De naturae unitate dicta male ad unitatem voluntatis detorquent 
haeretici. --Haec itaque, ad significandum nativitatis sacramentum a Domino 
praedicata,
haeretici quia negare non possunt, ita conantur eludere, ut ad voluntatis 
concordiam referant; ut in Deo patre et in Deo filio non divinitatis sit 
unitas, sed voluntatis: tamquam divinae doctrinae inops sermo sit, neque 
aut dici a Domino potuerit, Ego et Pater unum volumus: aut ejusdem intelligentiae 
sit, Ego et Pater unum sumus: vel loquendi imperitus non dixerit, Qui vidit 
voluntatem meam, vidit et voluntatem Patris mei: et id ipsum sit, Qui me 
vidit, vidit et Patrem: vel certe non fuerit in usu eloquii divini, Voluntas 
Patris mei in me est, et voluntas mea in Patre meo est; sed conveniens 
huic dicto sit, Ego in Patre, et Pater in me[647]. Quae quamquam omnia 
foeda et inepta et impia sint, neque sensus humanus in hanc stultae opinionis 
sententiam
______________________________________________________________________
concedat, ut aut non potuerit Dominus loqui quod volebat, aut aliud locutus 
sit quam locutus est: qui quamquam reperiatur parabolicis et allegoricis 
dictis usus esse, sed aliud est vel exemplis dicta firmare, vel proverbiorum 
significationibus rerum satisfacere dignitati, vel temporum professionibus 
se coaptare: tamen hic idem unitatis, de qua tractatur, locus non patitur 
in dictis aliud, quam sonant verba, esse credendum. Si enim per id unum 
sunt, quia unum volunt; unum autem velle naturae separabiles non possunt, 
quae diversitate generis dissidentis in diversas 313 necessario voluntates 
naturae diversitate dissentiunt: quomodo unum velle possunt, quibus scire 
non unum est; cum scientia, et ignoratio voluntatis unius impediant unitatem?
Cum itaque scientiae inscientia adversa sit, unum velle adversa non possunt.
          71.
          Pater ideo solus diem scit, quia soli Filio non tacet: Filius 
nescit, quia nulli revelat. --Sed forte id, quod solum Patrem Filius ait 
scire, Filium, qui se nescire dixerit, nescire confirmet. Nisi plane Patrem
solum scire dixisset, maximi periculi res intelligentiae nostrae relinqueretur, 
ne forte existimaretur ipse nescire. Nam cum in eo, quod nescit, dispensatio 
ei potius, absconditae scientiae, quam natura sit nesciendi; per id quoque 
nunc, quod solus Pater scit, non ignorasse credendus est: quia, sicut superius 
docuimus, scientia apud Deum, non cognoscendi id quod nescierit intelligentia 
est, sed loquendi. Et per id, quod solus Pater scit, Filius non intelligitur 
nescire; cum Filius idcirco nescire se dicat, ne et alii sciant: et Patrem 
ob id solum dicat scire, ne et ipse non nesciat. Si enim tunc cognovisse 
Deus dicitur, amari se ab Abraham, cum hoc non celavit Abrahae[648]; necesse 
est, ut et Pater diem ob id scire dicatur, quia non celaverit Filium,
______________________________________________________________________
Deo scientiam non de repentina cognitione sumente, sed in tempore protestante. 
Si itaque et diem Filius secundum sacramentum nescit, ut taceat; e contrario 
necesse est, ideo diem Pater solus ostendatur scire, quia non tacet.
          72.
          Deus simplex, et humano modo minime cogitandus. Non mutatur. 
Omnia potest. --Absit autem corporalium demutationum novitates in Patre 
et Filio existimari, ut aliquando Pater Filio aut loquatur, aut taceat. 
Nobis quidem nonnunquam missam vocem de coelo meminimus; ut sacramentum 
apud nos Filii, paterni dicti significatio firmaret, sicut Dominus ait: 
Non propter me vox haec venit de coelo, sed propter vos[649]. Caeterum 
natura Dei non eget compositis humani officii necessitatibus, linguae 314
______________________________________________________________________
motu, temperamento oris, spiritus nisu, aeris pulsu. Deus simplex est, 
religione nostra intelligendus est, pietate profitendus est: sensu vero 
non persequendus est, sed adorandus; quia natura moderata et infirmis, 
naturae infinitae et potentis sacramentum intelligentiae opinione non occupet. 
Non est
itaque diversus compositae divinitatis partibus: ut sit in eo aut post 
stuporem voluntas, aut post silentium sermo, aut post otium opus: ut aut 
velle aliquid, nisi ad volendum motus sit, non putetur; aut loqui quid, 
nisi post silentium sonent verba, non possit; aut agere aliquid, nisi in 
opus exeat, non intelligatur. Non subjacet naturae legibus, a quo legem 
omnis natura sortitur: neque in aliquo, infirmitate aut demutatione efficiendi 
detinetur, qui extra modum est potestatis, secundum Domini dictum: Pater, 
possibilia tibi omnia sunt[650]: ut quantum sensus humanus non capit, tantum 
Deus possit. Sed ne ipsum quidem se omnipotentiae virtute fraudavit, dicens, 
Omnia quaecumque facit Pater, eadem et Filius facit similiter[651]. Non 
est difficultas,
______________________________________________________________________
ubi non est infirmitas; quia difficultati subjacet impotens efficiendi 
potestas. Difficultatis enim natura in infirmitate virtutis est: quae cum 
modum non habet potestatis, non tenetur lege infirmitatis.
          73.
          Diem non potuit aliquando nescire. Filii cum Patre natura una. 
--Hoc idcirco demonstratum a nobis est, ne aut Deus post silentium locutus 
ad Filium, aut Filius post ignorationem scire existimaretur: sed intelligentiam 
nostram naturae nostrae esse significationibus instruendam, quae demonstrari 
aliquid nisi per loquentem non intelligeret, et non nesciri aliquid nisi 
sciendo non existimaret. Filius itaque diem idcirco, quia tacet, nescit: 
et Patrem solum idcirco scire ait, quia solus uni sibi non tacet. Sed non 
exspectat, ut dixi, 315 has naturae difficultates, ut tunc sciat cum ignorare 
destiterit, ut tunc audiat cum loqui Pater coeperit. Naturae suae cum eo, 
tamquam unigeniti, unitatem non ambigue docuit dicens: Omnia, quae Patris 
sunt, mea sunt.
Non enim ille nunc de obtinendo locutus est; quia aliud est extrinsecus 
subsistentia sua esse, aliud est in suis atque ipsum se esse: quorum unum 
est possidere coelum, terras, mundumque totum, aliud est se ipsum in his 
significare quae sua sunt, sua autem ita, non tamquam externa subjaceant, 
sed quod ex suis ipse subsistat. Nunc ergo cum omnia, quae Patris sunt, 
sua sunt; divinitatis significat naturam, non obtentorum communionem. Nam 
ad id, quod de suo accepturum sanctum Spiritum loquebatur, ait, Omnia, 
quae Patris sunt, mea sunt; et ideo dixi, de meo accipiet: ut dum de suo 
accipit, non etiam non de Patris accipere existimaretur; vel cum de Patris 
sumeret, non etiam non de suo sumere intelligeretur. Neque enim de creaturis
sumebat Spiritus sanctus, qui Dei Spiritus est; ut ex his videatur accipere, 
quia ea omnia Dei sunt. Sed non ideo omnia, quae Patris sunt, sua sunt, 
ut quod sumit ex Filio, ne etiam non de Patris sumere videretur; cum omnia, 
quae Patris essent, esse intelligerentur et Filii.
          74.
          Cui voluntas, adeoque scientia, cum Patre eadem. --Haec igitur 
natura non eguit vel demutatione, vel interrogatione, vel allocutione, 
ut post ignorantiam sciat, post silentium interroget, post interrogationem 
audiat: sed perfecta in sacramento unitatis suae manens, ut habuit de Deo 
nativitatem, ita habuit et universitatem. Universitatem autem habens, non 
etiam non quae universitatis sunt tenuit, scientiam scilicet, aut voluntatem: 
ne quod scit Pater, per interrogationem 316 Filius sciret;
vel quod vult Pater, per significationem Filius vellet. Sed cum omnia, 
quae Patris sunt, sua essent; in ea fuit proprietate naturae, ne aliud 
aliquid, quam Pater, aut vellet, aut sciret. Ad demonstrationem
vero nativitatis plerumque demonstratio est adhibita personae, cum dicitur: 
Non veni voluntatem meam facere, sed voluntatem ejus qui me misit[652]. 
Patris voluntatem, non suam facit: dum per voluntatem ejus, qui se misit, 
significat et Patrem. Quod autem id ipsum velit, non ambigue ostendit dicens: 
Pater, quos mihi dedisti, volo ut ubi ego sum, et illi sint mecum[653]. 
Cum ergo Pater velit nos cum Christo esse, in quo secundum Apostolum elegit 
nos ante constitutionem mundi, et ipsum illud Filius velit, scilicet esse 
nos secum[654]; voluntas ad naturam eadem est, quae ad nativitatis significationem 
distinguitur in voluntate.
          75.
          Eum non nescientem, sed ex dispensatione tacentem intellexerunt 
Apostoli. --Non itaque ignorat
______________________________________________________________________
Filius, quod non ignorat Pater; neque quia solus Pater scit, idcirco nescit 
et Filius: cum in unitate naturae Pater et Filius maneant; quod autem Filius 
nesciat, in quo omnes thesauri sapientiae et scientiae absconditi sint, 
tacendi dispensatio sit: sicut ipse Dominus testatus est, cum quaerentibus 
Apostolis de temporibus respondit: Non est vestrum scire tempora vel momenta, 
quae Pater posuit in sua potestate[655]. Cognitio negatur: neque solum 
negatur, sed et sollicitudo cognitionis inhibetur, cum scire haec tempora 
non est eorum. Ipsi certe nunc post resurrectionem de temporibus interrogant, 
quibus ante interrogantibus dictum est, ne Filium quidem scire: nec videri 
possunt
______________________________________________________________________
secundum aurem intellexisse nescire Filium; cum ipsi eum tamquam scientem 
rursus interrogent. Sed sacramentum nesciendi, dispensationem esse intelligentes 
317 tacendi, nunc post resurrectionem loquendi tempus jam arbitrantes esse, 
interrogant. Atque illis Filius non jam se nescire ait; sed quod scire 
non sit eorum, quia Pater in potestate sua posuerit. Si itaque Apostoli 
hoc, quod nescit Filius diem, dispensationem esse intelligunt, non infirmitatem; 
nos Filium ob id tantum diem dicimus nescire, ne Deus sit? cum diem Pater 
Deus idcirco in potestate sua posuerit, ne ad scientiam humanae cognitionis 
evaderet: et Filius ante interrogatus, nescire se dicens nunc rursum non 
se nescire respondeat, sed eorum esse nescire; Patrem vero tempora non 
in
scientia sua, sed in potestate posuisse? Nam cum dies et momentum intra 
temporum nomen sit; non potest videri 318 diem et momentum restituendi 
in regnum Israel ipse ille, qui restituturus eum est, ignorare. Sed nos 
ad intelligentiam nativitatis suae per exceptionem paternae potestatis 
erudiens, neque se nescire respondit: et facultatem ipsis scientiae non 
concessam esse demonstrans, id ipsum in sacramento paternae potestatis 
consistere est professus.
          Non ergo, quia nescire se diem et momentum Filius dicit, nescire 
credendus est, sicuti neque cum secundum hominem aut flet, aut dormit, 
aut tristis est, Deus obnoxius esse aut lacrymis, aut timori, aut somno 
est confitendus: sed salva Unigeniti
in se veritate, secundum carnis infirmitatem, fletum, somnum, inediam, 
sitim, lassitudinem, metum, pari necesse est secundum hominem natura, diei 
atque horae professus esse intelligatur inscientiam.
        319-320 LIBER DECIMUS.
Totus est adversus eos, qui nullam in Christo volentes esse substantiam, 
quae non in passione doluerit, nullam quae ab esurie, siti, tristitia, 
timore aliena fuerit, divinae professionis naturaeque immemores, ad argumentum 
impietatis suae, dispensationis gesta et dicta tenuerunt[656]. Quorum alii 
Christum asserebant merum esse hominem, in cujus animam, non simplex, sed 
DOMINANS metus tristitiae imminentis inciderit, qui consternatus
______________________________________________________________________
fuerit passionis NECESSITATE, et quem obtinuerit vis doloris[657]. Alii 
Verbum cum carne confundentes, officio animae functum esse praedicabant. 
Nec deerant qui ipsum ab homine prorsus separantes, nullam illius in Christo 
praesentiam fatebantur, nisi quam in prophetis agnoscimus. Rursum discrepantes 
complectebantur sententias, cum Christi non modo carnem, sed et animam 
ab Adam propagatam sentientes, ut Scripturas eluderent, quibus de coelis 
descendisse significatur, descensum illum non de persona Verbi carnem sibi 
assumente, sed de ipsa carne e coelis advecta interpretabantur.
Contra illos haereticos Hilarius eo ut plurimum utitur argumenti genere, 
quo in suis ipsorum sententiis non succurrat eis quod reponant. Quod autem 
aliorum
______________________________________________________________________
Operum initio rogat, id ei maxime in hoc libro concedendum, ne scilicet 
de ipso ante finem judicetur. Si quid enim offendiculi pariunt initia, 
finis levabit. Quamquam exposita adversariorum sententia facile judicatur, 
vel solam a dolore, metu, tristitia eximere Christi divinitatem; vel humanam 
illius naturam a dominantibus dumtaxat et coactis hujusmodi affectionibus 
vindicare. Illud etiam attendendum quod Gregorius Nyss. Or. V contra Eunom 
a Theodoreto, Dial. III, laudatus ait: Cum enim duplex et ambigua sit opinio, 
divinitasne, an humanitas passa sit: unius rejectio, alterius prorsus erit 
confirmatio.
Itaque Hilarius, num. 9, insanas haereticorum contra Christi divinitatem 
opiniones exponere simul ac persequi
incipiens, deinceps, usque ad num. 36, de mirabili illius conceptione ita 
disserit, ut ex ea naturae nostrae veritatem a Verbo sine sui abolitione, 
sine nostris vitiis susceptam esse demonstret. Ex quo conficit, Christum 
unum eumdemque, etsi non humana lege conceptum, tamen et verum hominem 
exstitisse, et verum Deum: ut verum hominem, passionum naturis permissum 
esse: ut absque originis nostrae vitiis conceptum, passionum nostrarum 
non confectum esse injuriis; ut verum Deum, ab iisdem prorsus fuisse alienum.
Exinde usque ad num. 43, tristitiae ipsius, orationis,
et angelici ministerii expendens causas, eum non sibi, sed Apostolis tristem 
fuisse, orasse, et ab Angelo confortatum esse propugnat. Tum quinque numeris 
sequentibus enarrat quae Christus in passione praebuerit divinae omnipotentiae 
suae signa: quibus facile appareat, doloris necessitatem, vim ac dedecus 
in eum non convenire, qui tanta potuerit; et eum quidem secundum hominem 
pro nobis infirma omnia pati, sed secundum Deum in his omnibus triumphare[658].
Hinc adversarii vocem Christi objiciunt se derelictum clamantis. Quae autem 
illorum de Christo fides sit, declarat numerus 49. Ac subinde multis oppositis 
quaestionibus de Christi ortu temporali, fletu, animae ponendae ac resumendae 
potestate, spiritus commendatione
______________________________________________________________________
et traditione, quae cum haereticorum doctrina conciliari nequeant, nodum 
earum solvit num. 61, ex fide Ecclesiae, quae cum Christi naturas non confundat, 
nec dividat personas, in uno eodemque Christo habet conquerentem ad mortem 
relictum se esse, quia homo est, et eum qui moritur profitentem se in paradiso 
regnare, quia Deus est. Interea Hilarius fidei necessitatem more suo commendat: 
quo arrogantiam retundat haereticorum, 321-322 qui Christi mysteria se 
comprehendere jactitabant. Ut enim tradit Athanasius ad calcem l. de Salutari 
Adv. J. C. qui divinitati ejus passionem adscribunt, aut qui humanitati 
ejus fidem non habent, aut qui unum in duo separant, ii carnis ejus dimensionem 
faciunt, et QUANTUM et QUOMODO praeter
sacras Scripturas definiunt, τό πὸσον ἢ πῶς παρὰ τὰς γραφὰς λέγειν τολμῶντες.
            1.
          Dissidentium sententiarum quae causae. Doctrinam placiti, non 
rationis sectantes. --Non est ambiguum, omnem humani eloquii sermonem contradictioni 
obnoxium semper fuisse: quia dissentientibus voluntatum motibus, dissentiens 
quoque sit sensus animorum; cum adversantium judiciorum affectione compugnans, 
assertionibus his, quibus offenditur, contradicit. Quamvis enim omne dictum 
veri ratione perfectum sit; tamen dum aliud aliis aut videtur, aut complacet, 
patet veritatis sermo adversantium responsioni: quia contra veritatem aut 
non intellectam aut offendentem, vel stultae vel vitiosae voluntatis error
obnititur. Immoderata enim est omnis susceptarum voluntatum pertinacia: 
et indeflexo motu adversandi studium persistit, ubi non rationi voluntas 
subjicitur, nec studium doctrinae impenditur, sed his quae volumus rationem 
conquirimus, et his quae studemus doctrinam coaptamus Jamque nominis potius, 
quam naturae, erit doctrina quae fingitur: et non jam veri manebit ratio, 
sed placiti; quam sibi voluntas magis ad defensionem placentium coaptaverit, 
non quae voluntatis instinctum per intelligentiam veri rationabilis incitabit. 
Per haec igitur vitia studiosarum voluntatum omnes adversantium
intentionum emergunt contradictiones: et inter veri assertionem, et placiti 
defensionem, pertinax pugna est: dum se et veritas tenet, et tuetur voluntas. 
Caeterum si non praeiret rationem voluntas, sed per veri intelligentiam 
ad velle id quod verum est moveretur: numquam doctrina voluntatis quaereretur, 
sed voluntatem omnem doctrinae ratio commoveret; essetque omnis sine contradictione 
veritatis sermo, cum unusquisque non quod vellet, id verum esse defenderet, 
sed quod verum est, id velle coepisset.
          2.
          Quos magistros quaerant. --Harum itaque vitiosarum voluntatum 
non ignarus Apostolus, inter multa contestandae fidei et praedicandi verbi 
praecepta, ad Timotheum scribens ait, Erit tempus cum sanam doctrinam non 
sustinebunt, sed ad sua desideria coacervabunt
sibi magistros prurientes aures: et a veritate quidem auditum avertent, 
ad fabulas autem convertentur[659]. Ubi enim per impietatis studium extra 
sanae doctrinae patientiam erunt, tunc his quae desiderant coacervabunt 
magistros, apta scilicet cupiditatibus suis doctrinarum instituta cumulantes, 
neque doceri se desiderantes, sed doctores ad id quod desiderant congregantes: 
ut cumulus ipse conquisitorum et coacervatorum magistrorum, aestuantium 
desideriorum satisfaciat doctrinis. Et hic tantus stultae irreligiositatis 
furor quo tamdem spiritu, sanam doctrinam non sustinens, corruptam desiderabit, 
si ignorat; ab eodem Apostolo ad hunc eumdem Timotheum scribente cognoscat: 
Spiritus autem manifeste dicit, quia in novissimis temporibus recedent 
quidam a
______________________________________________________________________
fide, attendentes spiritibus seductoribus, doctrinis daemoniorum in hypocrisi 
mendaciloquiorum[660]. Qui enim doctrinae profectus est, placita magis 
quam docenda conquirere? Aut quae doctrinae religio est, non docenda desiderare, 
sed desideratis coacervare doctrinam? Sed haec seducentium spirituum incentiva 
suppeditant, et simulatae religionis falsiloquia confirmant. Sequitur enim 
fidei defectionem hypocrisis mendax, ut sit vel in verbis pietas, quam 
amiserit conscientia. Et ipsam quidem simulatam pietatem omni verborum 
mendacio impiam reddunt, falsae doctrinae institutis corrumpentes sanctitatem 
fidei: dum secundum desideria studiorum potius, quam secundum evangelicam 
fidem, coacervata doctrina est. Auribus enim prurigine incitatis,
______________________________________________________________________
dum per audiendi impatientem oblectationem sub novella desiderii sui praedicatione 
scalpuntur, ipsi
penitus ab auditu veritatis alieni, totos se fabulis destinant: ut his, 
quae loquantur, veritatis speciem acquirant, dum quae vera sunt et loqui 
et audire non possunt.
          3.
          Arianis conveniunt praedicta. --Incidimus plane in hoc prophetiae 
apostolicae molestissimum tempus. Conquisitis enim nunc creaturae potius 
quam Dei praedicandi magistris, desideriis humanis potius quam sanae fidei 
doctrinis studetur: et eo 323 usque eos prurigo aurium ad ea quae desiderant 
audienda excitavit, ut coacervatis doctoribus sola haec nunc interim praedicatio 
polleat, per quam unigenitus Deus a potestate et veritate Dei patris alienus, 
aut alterius generis Deus sit in fide nostra, aut Deus non sit: mortifera 
ex utroque impietatis professione, aut
duos deos sub diversitate divinitatis eloquentes, aut Deum omnino, cui 
natura ex Deo per nativitatem sit, abnegantes. Hoc alienatis ab auditu 
veritatis, et conversis ad fabulas auribus placet: hujus sanae doctrinae 
audientia non sustinetur, et ipsa omnis cum praedicatoribus suis exsulat.
          4.
          Hilarius in exsilio liber ac laetus. --Sed licet nunc a multis, 
coacervantibus sibi secundum desideria sua magistros, sana doctrina exsulet; 
non tamen a sanctis quibusque praedicationis veritas exsulabit. Loquemur 
enim exsules per hos libros, et sermo Dei, qui vinciri non potest, liber 
excurret, de hoc eodem apostolicae prophetiae admonens tempore: ut cum 
auditus veritatis impatiens deprehenditur, et secundum desideria humana 
coacervati magistri reperiuntur,
jam de tempore non ambigatur; sed in eo coexsulare, exsultantibus sanae 
fidei praedicatoribus, veritas intelligatur. Ac de temporibus non queremur: 
quin etiam gaudebimus, quia iniquitas se per hoc exsilii nostri tempus 
ostenderit, quo veritatis impatiens sanae doctrinae praedicatores, ut secundum 
desideria sua coacervet sibi magistros, relegat: exsilio nostro laetantes 
et exsultantes in Domino, constitisse in nobis plenitudinem apostolicae 
prophetiae.
          5.
          Quam caute se gesserit superioribus libris. Solemnes Arianorum 
calumniae in Catholicos. --Superioribus igitur libellis sincerae, ut arbitror, 
fidei et incontaminatae veritatis professionem tenentes, quamquam secundum 
humanae naturae consuetudinem nullus sermo non sit obnoxius contradictioni, 
eam
tamen nos arbitror totius responsionis nostrae moderatos esse rationem, 
ut contradicere quisquam nisi
cum impietatis professione non possit. Eorum enim dictorum, quae secundum 
falsiloquii sui artem ex Evangeliis haeretici praesumunt, ita demonstrata 
veritas est, ut jam in contradictione ignorantiam 324 excusare non liceat, 
sed irreligiositatem necesse sit confiteri. Eam quoque nunc, secundum sancti 
Spiritus donum, temperavimus totius fidei demonstrationem, ut ne quid ementiri 
saltem adversum nos criminis possent. Solent enim ita de nobis implere 
aures ignorantium, ut nos asserant negare nativitatem, cum unitatem divinitatis 
praedicamus: et dicant solitarium a nobis per hoc, Ego et Patrem unum sumus[661], 
significari Deum: ut innascibilis Deus descendens in Virginem homo natus 
sit, qui ad dispensationem carnis id quod ita coeperit, Ego,
______________________________________________________________________
ad divinitatis suae vero demonstrationem subjecerit, et Pater, tamquam 
hujus hominis sui pater esset; ex duobus vero consistens, homine scilicet 
et Deo, de se locutus sit, unum sumus.
          6.
          Quid hactenus dictum de aeterna Filii generatione. --Sed nos 
nativitatem subsistentem sine tempore protestantes, praedicavimus Deum 
filium non alienae a Deo patre naturae Deum: neque ex innascibilitate Innascibili 
coaequalem, sed ex generatione Unigeniti non disparem: neque unum eos esse 
ex geminatis nominibus unionis, sed ex nativitate naturae: neque duos deos 
per diversitatem generis in fide esse, neque rursum singularem quia solum 
Deum, ubi sacramentum Dei unigeniti est confitendum; sed in Patre significari 
atque esse Filium, dum
in eo et natura Patris et nomen[662]est, in Filio vero Patrem intelligi 
ac manere, dum filius neque dici potest nisi ex patre, neque esse: viventis 
quoque naturae esse viventem imaginem, et consignatam naturaliter Dei in 
Deo formam usque adeo indifferentis potestatis et generis, ut in eo nec 
opus, nec sermo, nec visus alienus a Patre sit: sed cum naturaliter in 
se habeat auctoris sui imago naturam, per naturalem quoque imaginem suam 
auctor et operatus, et locutus, et visus sit.
______________________________________________________________________
          7.
          Quid de temporali. --Atque hanc quidem et intemporalem, et inenarrabilem, 
et omnem humanae intelligentiae sensum excedentem Unigeniti generationem 
praedicantes, nati quoque in hominem ex partu Virginis Dei sacramentum 
docuimus: demonstrantes secundum 325 dispensationem carnis assumptae, tum 
cum se ex forma Dei evacuans formam servi accepit, infirmitatem habitus 
humani Dei non infirmasse naturam, sed salva divinitatis in homine virtute 
acquisitam esse Dei ad hominem potestatem. Namque cum in hominem Deus natus 
sit; non idcirco natus est, ne non Deus maneret, sed ut manente Deo homo 
natus in Deum sit. Nam et Emmanuel nomen ejus est[663], quod est nobiscum 
Deus: ut non defectio Dei ad hominem sit,
______________________________________________________________________
sed hominis profectus ad Deum sit[664]. Vel cum glorificari se rogat, non 
utique naturae Dei, sed assumptioni humilitatis hoc proficit. Nam hanc 
gloriam postulat, quam ante constitutionem mundi apud Deum habuit.
          8.
          Quid de hora ignorata. --Respondentes quoque stultissimis eorum 
professionibus, usque ad ignoratae horae descendimus demonstrationem: quae 
etiamsi, secundum illos, a Filio apprehensa (percepta) non esset, tamen 
id ad contumeliam divinitatis unigenitae non pertineret; quia natura non 
ferret, ut eum nativitas retroageret ad innascibilitatis ininitiabilem 
substitutionem, potestati suae Patre momentum definiendi adhuc diei ad 
demonstrationem auctoritatis innascibilis reservante: neque in eo infirmam
______________________________________________________________________
intelligi posse naturam, in qua tantum inesset ex nativitate naturae, quantum 
implere posset perfecta nativitas: neque ad differentiam divinitatis unigenito 
Deo ignorationem diei et horae deputandam, cum ad demonstrandam adversum 
haereticos Sabellianos 326 innascibilem in Patre atque ininitiabilem potestatem, 
innascibilis haec in eo sit potestatis exceptio. Sed quia hanc nescitae 
diei professionem, non ignorationis esse infirmitatem, sed tacendi dispensationem
docuimus: expurganda etiam nunc est omnis impiae assertionis occasio, et 
omnes haereticae blasphemiae transcurrendae sunt praedicationes, ut veritas 
Evangelii per ea ipsa quibus obscurari videtur eluceat.
          9.
          Passionis timor ac dolor contra Filii aequalitatem objicitur. 
--Volunt enim plerique eorum ex passionis metu et ex infirmitate patiendi, 
non in natura eum impassibilis Dei fuisse: ut qui timuit et doluit, non 
fuerit vel in ea potestatis securitate quae non timet, vel in ea Spiritus 
incorruptione quae non dolet; sed inferioris a Deo patre naturae, et humanae 
passionis trepidaverit metu, et ad corporalis poenae congemuerit atrocitatem 
atque hac impietatis suae assertione nitantur, quia scriptum sit: Tristis 
est
anima mea usque ad mortem[665]; et rursum: Pater, si possibile est, transeat 
calix iste a me[666]; sed et illud: Deus meus, Deus meus, quare me dereliquisti[667]? 
hoc quoque adjiciant: Pater, commendo in manus tuas spiritum meum (Lucae 
XXIII, 46). Has enim omnes piae fidei nostrae professiones ad impietatis 
suae rapiunt usurpationem: ut timuerit, qui tristis est, qui et transferri 
a se calicem deprecatus sit; ut doluerit, qui derelictum se a Deo in passione 
conquestus sit; ut infirmus quoque fuerit, qui spiritum suum Patri commendaverit, 
nec anxietas admittat similitudinem
______________________________________________________________________
exaequatae ad Deum in Unigeniti nativitate 327 naturae quae infirmitatem 
diversitatemque suam et deprecatione calicis, et desolationis querela, 
et commendationis confessione testetur.
          10.
          Mortem haud recte dicitur timuisse, quam docuit non timendam. 
--Ac primum ante quam ex his ipsis dictis demonstremus, nec metuendi de 
se in eum infirmitatem incidisse aliquam, nec dolendi: quaerendum est quidnam 
videatur timere potuisse, ut in eum formido intolerandi doloris inciderit. 
Et puto non alia hic ad timendum, quam passionis et mortis, causa praetenditur. 
Et interrogo eos, qui hoc ita existimant, an ratione subsistat, ut mori 
timuerit, qui omnem ab Apostolis terrorem mortis apellens, ad gloriam eos 
sit martyrii adhortatus,
dicens: Qui non accipit crucem suam et sequitur me, non est me dignus: 
et qui invenit animam suam, perdet illam: et qui perdiderit eam propter 
me, inveniet eam[668]. Cum enim pro eo mori vita sit; quid ipse in mortis 
sacramento doluisse existimandus est, qui pro se morientibus vitam rependat? 
Et cum non timendos esse qui corpus occiderent monet[669]; ipsum illum 
mors ad timorem passionis corporalis exterruit?
          11.
          Quam et sponte oppetiit cum reviviscendi potestate. --Tum deinde 
quem dolorem mortis timeret, potestatis suae libertate moriturus? Humano
______________________________________________________________________
enim generi vitae mortem aut vis exterior, id est, febris, vulneris, casus, 
ruinae, degrassata in corpus accelerat; aut ipsa natura corporis nostri 
senio in eam ipsam mortem victa concedit. Unigenitus autem Deus ita potestatem 
habens ponendae animae, ut resumendae, ad peragendum in se mortis sacramentum, 
cum poto aceto consummasse se omne humanarum passionum opustestatus esset, 
inclinato capite spiritum tradidit[670]. Si hoc naturae hominis jus relictum 
est, ut per se exhalans spiritum requiescat 328 in mortem, et non dissoluto 
corpore labefactata anima decedat, vel abruptis aut perfossis aut collisis 
membris spiritus tamquam in sede sua violatus erumpat aut effluat: incidat 
in Dominum vitae mortis metus, si quod emisso spiritu
______________________________________________________________________
mortuus est, non libertatis suae ad moriendum usus est potestate. Quod 
si ex se mortuus est, et per se spiritum reddidit; non est terror mortis 
in potestate moriendi.
          12.
          Nec corpori nec spiritui mors fuit terribilis. --Sed forte humanae 
ignorantiae timiditate hanc ipsam moriendi in se timuit potestatem; ut 
licet ab se mortuus sit, tamen hoc ipsum, quod moriturus esset, timuerit. 
Et si forte erunt, qui ita existimabunt; constituant cui rei existiment 
mortem fuisse terribilem, Spiritui, an corpori. Si corpori; anne ignorant, 
quod Sancto corruptionem non visuro[671], intra triduum corporis sui templum 
esset suscitaturus? Si vero Spiritui mors terribilis est; Lazaro in Abrahae 
sinibus laetante,
______________________________________________________________________
infernum chaos Christus timeret? Haec stulta atque ridicula sunt, ut in 
potestate ponendae animae ac resumendae mori timeret, ad sacramentum vitae
humanae sub voluntatis suae libertate moriturus. Non est in voluntate morientis 
et potestate non diu mori timor mortis: quia et voluntas moriendi et potestas 
reviviscendi extra naturam timoris est, dum timeri mors non potest et in 
voluntate moriendi et in potestate vivendi.
          13.
          An poenas timuerit. --Sed forte penduli in cruce corporis poenae 
et colligantium funium violenta vincula, et adactorum clavorum cruda vulnera 
sunt timori? Et videamus cujus corporis homo Christus sit; ut in suspensam, 
et nodatam, et transfossam carnem dolor manserit. 329
          14.
          Unde in corporibus sensus. --Ea enim natura corporum est, ut 
ex consortio animae in sensum quemdam animae sentientis animata, non
sit hebes inanimisque materies: sed et attacta sentiat, et compuncta doleat, 
et algens rigeat, et confota gaudeat, et inedia tabescat, et pinguescat 
cibo. Ex quodam enim obtinentis se penetrantisque animae transcursu, secundum 
ea in quibus erit, aut oblectatur, aut laeditur. Cum igitur compuncta aut 
effossa corpora dolent, sensum doloris transfusae in ea animae sensus admittit. 
Denique vulnus corporis usque ad hos dolet, et digiti excidentium ( alias, 
excedentium) ex carne unguium praesegmina nesciunt. Et si quando accedente 
vitio pars aliqua corrupta membrorum, sensum vivae carnis amiserit; ea 
cum vel desecabitur vel uretur, dolorem quisquis esse potuisset, non manente 
in ea animae permixtione, non sentiet. Aut cum gravis necessitas recidendi 
corporis
manet, medicato potu consopitur vigor animae, et in emortuam sensus sui 
oblivionem mens succis violentioribus occupata conficitur. Ac tum
doloris nescia membra caeduntur, et omnem alti vulneris plagam sensus carnis 
emortuus, sensu animae in se torpentis evadit. Affert itaque dolorem per 
animae infirmis admixtionem, in infirmum sensum suum corpus animatum.
          15.
          Unde Christi corpus et anima. --Si igitur homo Jesus Christus 
per initia corporis atque animae nostrae vixit in corpore, et non ita ut 
corporis sui, sic et animae suae princeps Deus, in similitudinem 330 hominis 
constitutus, et habitu repertus ut homo natus est; dolorem senserit corporis 
nostri, animae nostrae et corporis, ut conceptu, ita et initio animatus 
in corpore. Quod si assumpta sibi per se ex Virgine carne, ipse sibi et 
ex se animam concepti per se corporis coaptavit; secundum animae corporisque 
naturam, necesse est et passionum
fuisse naturam. Evacuans se enim ex Dei forma, et formam servi accipiens, 
et filius Dei etiam filius hominis nascens, ex se suaque virtute non deficiens, 
Deus Verbum consummavit hominem viventem.
Nam quo modo filius Dei hominis filius erit natus; vel manens in Dei forma, 
formam servi acceperit: si non potente Verbo Deo ex se et carnem intra 
Virginem assumere, et carni animam tribuere, homo Christus Jesus ad redemptionem 
animae et corporis nostri perfectus est natus; et corpus quidem ita assumpserit, 
ut id ex Virgine conceptum, formam eum esse servi effecerit? Virgo enim 
non nisi ex suo sancto Spiritu genuit quod genuit. Et quamvis tantum ad 
nativitatem carnis ex se daret, quantum ex se foeminae edendorum corporum 
susceptis originibus impenderent; non tamen Jesus Christus per humanae 
conceptionis coaluit naturam. Sed omnis causa nascendi invecta per Spiritum, 
tenuit in hominis nativitate quod matris est; cum tamen haberet in originis 
virtute quod Deus est.
          16.
          Christus qui et de coelo, et filius hominis, et in coelo. --Hinc 
igitur maximum illud ac pulcherrimum 331 suscepti hominis sacramentum Dominus 
ipse ostendit, dicens: Nemo adscendit in coelum,
nisi qui de coelo descendit, filius hominis qui est in coelo[672]. Quod 
de coelo descendit, conceptae de spiritu originis causa est. Non enim corpori 
Maria originem dedit: licet ad incrementa partumque corporis omne, quod 
sexus sui est naturale, contulerit. Quod vero hominis filius est, susceptae 
in Virgine carnis est partus. Quod autem in coelis est, naturae semper 
manentis potestas est[673]: quae initiata conditaque per se carne, non 
se ex infinitatis suae virtute intra regionem definiti corporis coartavit. 
Spiritus virtute ac Verbi Dei potestate in forma servi manens, ab omni 
intra extraque coeli mundique circulo coeli ac mundi Dominus non abfuit. 
Per hoc ergo et de coelo descendit, et filius hominis est, et in coelis 
est:
______________________________________________________________________
quia Verbum caro factum non amiserat manere quod Verbum est. Nam dum verbum 
est, et in coelis est; dum caro est, et hominis filius est: dum Verbum 
caro factum est, et de coelo est, et hominis est filius, et in coelo est: 
quia et Verbi virtus non corporalibus modis 332 manens, nec deerat unde 
descenderat; et caro non aliunde originem sumpserat, quam ex Verbo; et 
Verbum caro factum, cum caro esset, non tamen non erat et Verbum.
          17.
De terra est, ut ex Virgine; ut ex Verbo, de coelo. --Absolute autem beatus 
Apostolus etiam hujus inenarrandae corporeae nativitatis sacramentum locutus 
est, dicens: Primus homo de terrae limo, secundus homo de coelo[674]. Hominem 
enim dicens, nativitatem ex Virgine docuit: quae officio usa materno, sexus 
sui naturam in conceptu et partu hominis exsecuta est. Et cum ait secundum 
hominem de coelo, originem ejus ex supervenientis in Virginem sancti Spiritus 
aditu testatus est; atque ita cum et homo est, et de coelis est; hominis 
hujus et partus a Virgine est, et conceptus ex Spiritu est. Et haec quidem 
Apostolus ait.
          18.
          Quae caro filii hominis quia ex Virgine, panis de coelo est quia 
ex sancto Spiritu. --Ipse autem Dominus
______________________________________________________________________
hujus nativitatis suae mysterium pandens sic locutus est: Ego sum panis 
vivus qui de coelo descendi: si quis manducaverit de pane meo, vivet in 
aeternum[675], se panem dicens; ipse enim corporis sui origo est. Ac ne 
Verbi virtus atque natura defecisse a se existimaretur in carnem, 333 panem 
suum rursus esse dixit: ut per hoc, quod descendens de coelis panis est, 
non ex humana conceptione origo esse corporis
______________________________________________________________________
existimaretur, dum coeleste esse corpus ostenditur. At vero cum suus panis 
est, assumpti per Verbum corporis est professio; subjecit enim: Nisi manducaveritis 
carnem filii hominis, et sanguinem ejus biberitis, non habebitis vitam 
in vobis[676]: ut quia id, quod filius hominis est, et panis de coelis 
ipse descendit: per panem suum de coelo descendentem, et per carnem ac 
sanguinem filii hominis, et conceptae ex Spiritu sancto, et natae ex Virgine 
carnis intelligatur assumptio.
          19.
          Christus perfectus Deus, perfectus homo. --Hujus igitur corporis 
homo Jesus Christus et Dei filius, et hominis est filius, et ex forma Dei 
se exinaniens formam servi accepit. Non alius filius hominis, quam qui 
filius Dei est: neque alius in forma Dei, quam qui in forma
______________________________________________________________________
servi perfectus homo natus est: ut sicut per naturam constitutam nobis 
a Deo originis nostrae principe, corporis atque animae homo nascitur, ita 
Jesus Christus per virtutem suam carnis atque animae homo ac Deus esset, 
habens in se et totum verumque quod homo est, et totum verumque quod Deus 
est.
          20.
          Adae carnem et animam Christum accepisse docentes. Anima opus 
Dei. --Quamquam multi confirmandae
haereseos suae arte, ita aures imperitorum soleant illudere, ut quia et 
corpus et anima Adae in peccato fuit, carnem quoque Adae atque animam Dominus 
ex Virgine acceperit, neque hominem totum ex Spiritu sancto Virgo conceperit. 
Qui si intelligerent sacramentum carnis assumptae, intelligerent etiam 
sacramentum ejusdem et hominis filii et 334 Dei filii. Quasi vero si tantum 
ex Virgine assumpsisset quoque ex eadem et animam: cum anima omnis opus 
Dei sit, carnis vero generatio semper ex carne sit.
          21.
          Christum volentes esse vocis sonum, et Catholicis quasi hominem 
negent affingentes. --Sed volentes unigenitum Deum, qui in principio apud 
Deum erat Deus Verbum, non substantivum Deum esse, sed
sermonem vocis emissae, ut quod loquentibus est suum verbum, hoc sit patri 
Deo Filius; argute subrepere volunt, ne subsistens Verbum Deus et manens 
in forma Dei Christus homo natus sit: ut cum hominem illum humanae potius 
originis causa, quam spiritalis conceptionis sacramentum animaverit, non 
Deus Verbum hominem se ex partu Virginis efficiens exstiterit, sed ut in 
prophetis Spiritus prophetiae, ita in Jesu Verbum Dei fuerit, et arguere 
nos soleant, quod Christum dicamus esse natum
non nostri corporis atque animae hominem: cum nos Verbum carnem factum, 
et se ex forma Dei evacuantem Christum, et formam servi assumentem, perfectum 
secundum habitum conformationis humanae, et nostrae similitudinis natum 
hominem praedicemus: ut vere Dei filius verus hominis filius verus sit: 
neque non natus ex Deo homo, neque quia natus ex Deo homo, ideo Deus esse 
deficiens.
          22.
          Christi anima a Deo. Unus est in duabus naturis perfectis. --Sed 
ut per se sibi assumpsit ex Virgine corpus, ita ex se sibi animam assumpsit; 
quae utique numquam ab homine gignentium originibus praebetur. Si enim 
conceptum carnis nisi ex Deo Virgo non habuit; longe magis necesse est, 
anima
corporis, nisi 335 ex Deo, aliunde non fuerit. Et cum ipse ille filius 
hominis ipse sit qui et filius Dei, quia totus hominis filius totus Dei 
filius sit; quam ridicule praeter Dei filium, qui Verbum caro factum est, 
alium nescio quem tamquam prophetam Verbo Dei animatum praedicabimus, cum 
Dominus Jesus Christus et hominis filius et Dei filius sit? Per id vero, 
quod tristis est anima sua usque ad mortem, et quod potestatem habet animae 
suae ponendae et resumendae, volunt extrinsecus animam, non ex Spiritu 
sancto, ut et corpus ex eo conceptum est, deputare: cum Verbum Deus, in 
sacramento naturae suae manens, homo natus sit. Natus autem est, non
ut esset alius atque alius: sed ut ante hominem Deus, suscipiens hominem 
homo et Deus posset intelligi. Nam quo modo Jesus Christus Dei filius natus 
ex Maria est, nisi quod Verbum caro factum est: scilicet quod filius Dei, 
cum in forma Dei esset, formam servi accepit? Accepisse autem formam servi 
eum, qui esset in Dei forma, de contrariis comparatur: ut quanta veritas 
est manere in Dei forma, tanta veritas sit accepisse formam servi. Ad proprietatem 
enim naturae intelligendam, significatione verbi ad id communis impellimur. 
In forma enim servi est, qui et in forma Dei est. Et cum hoc naturae, illud 
vero dispensationis sit; in ejusdem tamen est veritatis proprietate, quod 
utrumque est: ut tam verus sit in Dei forma, quam verus in
servi. Ut vero assumpsisse formam servi non aliud est, quam hominem natum 
esse; ita in forma Dei esse non aliud est, quam 336 Deum esse, unum tamen 
eumdemque, non Dei defectione, sed hominis assumptione, profitentes et 
in forma Dei per naturam divinam, et in forma servi ex conceptione Spiritus 
sancti secundum habitum hominis repertum fuisse. Itaque cum Jesus Christus 
et natus, et passus, et mortuus, et sepultus sit; et resurrexit. Non potest 
in his sacramentorum diversitatibus ita ab se dividuus esse, ne Christus 
sit: cum non alius Christus, quam qui in forma Dei erat, formam servi acceperit; 
neque alius, quam qui natus est, mortuus
sit; neque alius, quam qui est mortuus, resurrexerit; neque alius, quam 
qui resurrexit, sit in coelis; in coelis autem non alius sit, quam qui 
descendit ante de coelis.
          23.
          Christus passioni obnoxius, num et dolori. Christi in carne praerogativae. 
--Homo itaque Jesus Christus unigenitus Deus, per carnem et Verbum ut hominis 
filius ita et Dei filius, hominem verum secundum similitudinem nostri hominis, 
non deficiens a se Deo, sumpsit: in quo, quamvis aut ictus incideret, aut 
vulnus descenderet, aut nodi concurrerent, aut suspensio elevaret, afferrent 
quidem haec impetum passionis, non tamen dolorem passionis inferrent: ut 
telum aliquod aut aquam perforans, aut
ignem compungens, aut aera vulnerans, omnes quidem has passiones naturae 
suae infert, ut foret, ut compungat, ut vulneret; sed naturam suam in haec 
passio illata non retinet, dum in natura non est vel aquam forari, vel 
pungi ignem, vel aerem vulnerari, quamvis naturae teli sit et vulnerare 
et compungere et forare. Passus quidem est Dominus Jesus Christus, dum 
337 caeditur, dum suspenditur, dum crucifigitur, dum moritur: sed in corpus 
Domini irruens passio, nec non fuit passio, nec tamen naturam passionis 
exseruit: dum et poenali ministerio desaevit, et Virtus corporis sine sensu 
poenae vim poenae in se desaevientis excepit. Habuerit sane illud Domini 
corpus doloris nostri naturam, si corpus
nostrum id naturae habet, ut calcet undas et super fluctus eat, et non 
degravetur ingressu, neque aquae insistentibus vestigiis cedant, penetret 
etiam solida, nec clausae domus obstaculis arceatur. At vero si dominici 
corporis sola ista natura sit, ut sua virtute, sua anima feratur in humidis, 
et insistat in liquidis, et exstructa transcurrat: quid per naturam humani 
corporis conceptam 338 ex Spiritu carnem judicamus? Caro illa, id est, 
panis ille de coelis est; et homo ille de Deo est. Habens ad patiendum 
quidem corpus, et passus est; sed naturam non habens ad dolendum. Naturae 
enim propriae ac suae corpus illud est, quod in coelestem gloriam conformatur 
in monte, quod attactu suo fugat febres, quod de sputo suo format oculos.
          24.
          Passiones humanae an in Christo. --Sed forte in quo affectio 
flendi, sitiendi, esuriendique mansit, caeterarum quoque humanarum passionum 
in eo necesse sit inesse naturam. Qui sacramentum fletus, sitis atque esuritionis 
ignorat, sciat et vivificare flentem, nec mortem Lazari flere[677], quam 
gaudeat, et flumina aquae vivae ex se praebere sitientem[678], neque arere 
siti, qui 339 potens sit potare sitientes, et esurientem eam
______________________________________________________________________
quae fructus suos esurienti non praebuerit damnare arborem[679], nec naturam 
eam vinci inedia, quae naturam viriditatis jussa ariditate demutet[680]. 
Quod si, praeter fletus et sitis et esuritionis mysterium, assumpta caro, 
id est, homo totus, passionum est permissa naturis: nec tamen ita, ut passionum 
conficeretur injuriis; ut flens non sibi fleret, ut sitiens sitim non potaturus 
depelleret, et esuriens non se cibo escae alicujus expleret. Neque enim 
tum, cum sitivit aut esurivit aut flevit, bibisse Dominus aut manducasse 
aut doluisse monstratus est: sed ad demonstrandam corporis veritatem, corporis 
consuetudo suscepta est, ita ut naturae nostrae consuetudine consuetudini 
sit corporis satisfactum. Vel cum potum et cibum accepit,
______________________________________________________________________
non se necessitati corporis, sed consuetudini tribuit.
          25.
          In Christo corporis humani veritas, non vitia. Non caro peccati, 
sed similitudo. --Habuit enim corpus, sed originis suae proprium; neque 
ex vitiis humanae conceptionis exsistens, sed in formam corporis nostri 
virtutis suae potestate subsistens: gerens quidem nos per formam servi, 
sed a peccatis et a vitiis humani corporis liber; ut nos quidem in eo
per generationem Virginis inessemus, sed nostra in eo per virtutem profectae 
ex se originis vitia non inessent: dum homo natus, non vitiis humanae conceptionis 
est natus. Tenuit enim Apostolus demonstrandae nativitatis hujus sacramentum, 
cum ait: Sed humiliavit se formam servi accipiens, in similitudine hominis 
constitutus, et habitu repertus ut homo[681]: ut dum formam servi accepit, 
natus esse in forma hominis intelligatur; dum autem in similitudine hominis 
constitutus et habitu repertus ut homo est, species quidem et veritas corporis 
hominem testetur, sed naturas vitiorum, qui ut homo sit habitu repertus, 
ignoret. In similitudine enim naturae, non 340 in vitiorum proprietate 
generatio est. Nam quia in eo, quod formam
______________________________________________________________________
servi accepit, nativitatis videbatur significata esse natura, subjecit 
in similitudine hominis constitutum et habitu ut hominem repertum: ne nativitatis 
veritas naturae quoque per vitia infirmis proprietas crederetur, cum et 
in forma servi esset vera nativitas; et in habitu repertum ut hominem, 
esset similitudo naturae. Ipse quidem per virginem ex se natus homo, et 
in similitudine vitiosae peccati carnis inventus. Quod id ipsum ad Romanos 
scribens testatus est Apostolus, cum ait: Quod enim impossibile erat legi, 
in quo infirmabatur per carnem, Deus filium suum misit in similitudine 
carnis peccati, et de peccato condemnavit peccatum[682]. Non fuit habitus 
ille tamquam hominis, sed ut hominis: neque caro illa caro peccati, sed 
similitudo carnis peccati: dum et habitus carnis in nativitatis
______________________________________________________________________
est veritate, et similitudo carnis peccati a vitiis humanae passionis aliena 
est. Ita homo Christus Jesus et in veritate nativitatis est dum homo est, 
et
non est in peccati proprietate dum Christus est: quia et qui homo est, 
non potuit non homo esse quod natus est; et qui Christus est, non potuit 
amisisse quod Christus est. Atque ita dum homo Christus Jesus est, habet 
et nativitatem hominis, qui homo est; nec est in vitiosa hominis infirmitate, 
qui Christus est.
          26.
          Christus verus homo sine hominis vitiis Deus verus permansit. 
Passionis gesta expenduntur. --Quamquam igitur nos ad hujus sacramenti 
intelligentiam apostolica fides instruat, quae et habitu ut hominem repertum, 
et in similitudine carnis peccati missum hominem Christum Jesum esse testata 
sit: ut cum habitu ut homo est, sit in forma servi, et non sit in vitiis 
naturae; et cum in similitudine carnis
peccati est, sit quidem Verbum caro, sed in similitudine carnis peccati 
sit potius, quam caro ipsa peccati sit: et cum homo 341 Christus Jesus 
est, sit quidem homo, sed in homine non possit aliud esse quam Christus 
est: atque ita et ex corporis nativitate homo natus sit, nec sit in hominis 
vitiis, qui non sit in origine; quia Verbum caro factum non potuit non 
caro esse quod factum est, et Verbum licet caro factum sit, non tamen amisit 
esse quod Verbum est; et dum Verbum caro factum originis suae non potest 
carere natura, non potuit nisi in naturae suae origine permanere quod Verbum 
est, neque non vere intelligi Verbum caro esse quod factum est; ita tamen, 
ut quia habitavit in nobis, non caro illa Verbum sit, sed Verbi caro sit 
habitantis in carne: quae cum ita sint, tamen videamus an peractus
universus ille passionis ordo infirmitatem in Domino corporalis doloris 
permittat intelligi. Dilatis enim ad modicum eorum dictorum causis, ex 
quibus
metum Domino haeresis adscribit; res ipsas ut gestae sunt conferamus. Neque 
enim fieri potest, ut timor ejus significetur in verbis, cujus fiducia 
contineatur in factis.
          27.
          An metus Passionis in Christo. --Timuisse tibi, o haeretice, 
Dominus gloriae passionem videtur? Sed ei ob ignorantiae hujus errorem 
et satanas Petrus et scandalum est[683]. Et ille quidem per charitatem 
Christi, quem ei non caro neque sanguis, sed Pater qui in coelis est revelaverat, 
detestatus passionis sacramentum, tali severitatis sententia confirmatus 
ad fidem est. Tu quid sectaberis spei, Christum Deum negando, et metum 
ei passionis addendo? Anne timuit, qui armatis ad corripiendum se obvius 
prodiit[684]? et in corpore ejus
______________________________________________________________________
infirmitas fuit, ad cujus occursum consternata persequentium agmina conciderunt, 
et majestatem ingerentis se ad vincula non ferentes 342 supinatis corporibus 
reciderunt? Quam igitur infirmitatem dominatam hujus corpori credis, cujus 
tantam habuit natura virtutem?
          28.
          An doloris. --Sed forte dolorem vulnerum timuit. Quem, rogo, 
penetrantis in carnem clavi habuit horrorem, qui excisae auris carnem solo 
restituit attactu[685]? Expone nobis tu, dominicae infirmitatis assertor, 
hoc in ipso passionis tempore infirmatae opus carnis. Exserente enim Petro 
atque adigente gladium, truncus aure servus sacerdotis adstabat. Quomodo 
ex decisae auris vulnere, contingente Christo, restituta caro auris
______________________________________________________________________
est? Unde inter fluentem sanguinem et post ipsa
discindentis gladii vestigia, et in ipsa trunci corporis calumnia, exiit 
quod non est, et sequitur quod non exstat, et rependitur quod caretur? 
Producens haec ergo aurem manus, clavum dolet? et sentit sibi vulnus, qui 
alteri dolorem vulneris non relinquit? Compungendae carnis metu tristis 
est, cujus attactui licet carnem donare post caedem? Quod si haec in Christi 
corpore virtus fuit, qua, rogo, fide naturaliter infirmus fuisse defenditur, 
cui naturale fuit omnem humanarum infirmitatum inhibere naturam?
          29.
          An inde tristis. --Sed forte stulta atque impia perversitate 
hinc infirmis in eo naturae praesumetur assertio, quia tristis sit anima 
ejus usque ad mortem[686]. Nondum te, haeretice, cur virtutem dicti non 
intelligas, arguo. Interim tamen a te
______________________________________________________________________
requiro, cur exeunte ad proditionem Juda non memineris dictum fuisse: Nunc 
honorificatus est filius hominis[687]. Si enim passio honorificatura eum 
erat; quomodo tristem eum metus passionis effecerat? Nisi forte tam irrationabilis 
fuerit, ut pati timuerit 343, quae se essent glorificatura patientem.
          30.
          An calicem transferri a se precatus sit. --Sed forte timuisse 
usque eo existimabitur, ut transferri a se calicem deprecatus sit, dicens: 
Abba pater, possibilia tibi omnia sunt, transfer hunc calicem a me[688]. 
Ut de caeteris non calumnier, nonne hebetudinem impietatis tuae vel hinc 
coarguisses, quia legeras: Reconde gladium tuum in thecam: calicem, quem 
dedit mihi Pater, non bibam illum[689]? Quomodo enim per patiendi metum 
transferri a
______________________________________________________________________
se deprecaretur, quod per dispensationis studium
festinaret implere? Non enim convenit, ut pati nollet, qui pati vellet. 
Et cum pati eum velle cognosceres; religiosius fuerat dicti inintelligentiam 
confiteri, quam ad id impiae stultitiae furore prorumpere, ut eum assereres 
ne pateretur orasse, quem pati velle cognovisses.
          31.
          An derelictum se conquestus sit. --Sed, credo, te ad impietatis 
tuae pugnam etiam dicto dominicae vocis armabis: Deus, Deus meus, quare 
me dereliquisti[690]? Post contumeliam enim crucis, forte dignationem ab 
eo paterni auxilii existimes recessisse, et hinc desolatae infirmitatis 
suae querelam exstitisse. Si tibi itaque in Christo contemptus et infirmitas 
et crux contumelia est; oportuerat te dicti hujus immemorem non fuisse: 
Verum dico vobis, amodo videbitis
______________________________________________________________________
filium hominis sedentem a dextris virtutis, et venientem cum nubibus coeli[691].
          32.
          Recapitulatio. --Ubi, rogo, in passione timor? ubi infirmitas? 
ubi dolor? ubi contumelia? Timere ab impiis dicitur? Sed ipse pati velle 
se praedicat. Infirmus esse contenditur? Sed se potentem, dum consternatis 
persecutoribus obvius non sustinetur, ostendit. Dolere vulnera carnis arguitur? 
Sed in eo, quod carnem auris reddit ex vulnere, caro ipse cum sit, extra 
carnalem tamen naturam dolendi vulneris reperitur: quia dum et 344 manu 
truncam aurem attingit, manus illa de corpore est, et dum manus aurem producit 
ex vulnere, non esse manus illa corporis significatur infirmis.
          33.
          An crux ei contumeliosa. --Sed contumeliosa ei esse crux dicitur. 
Atquin per hanc hominis filius sedere
______________________________________________________________________
a dextris virtutis videndus est, et ex partu virginis homo natus in majestate 
sua cum coeli est nubibus reversus. Non tenes irreligiose rerum naturalium 
causas: et dum impietatis atque erroris spiritu plenus sacramentum fidei 
non intelligis, ex ipso saeculi sensu hebetudine haeretica disproficis. 
Omne enim, quod timetur, vitari necesse est dum timetur;
et quod infirmum est, sumit ex imbecillitate terrorem; et quidquid dolet, 
dolendi in se habet indemutabilem naturam; et quidquid contumeliosum est, 
semper inhonorum est: tu vero quo sensu rationis intelligis, Dominum nostrum 
Jesum Christum ad quod festinat, timere; et consternantem fortes, infirmitate 
trepidare; et vulnera non permittentem dolori, vulneratum dolere; et contumelia 
crucis dehonestari, cui crux consessus ad Deum est, et reditus ad regnum?
          34.
          Descendens ad inferos a coelo non recessit. Latronis alia, alia 
haereticorum fides. --Sed forte vel hoc tibi relictum occasionis impiae 
arbitraris, ut descensionem ad inferos et ipsam mortis timuerit necessitatem, 
dum id ipsum testari videtur hoc dicto: Pater,
commendo in manus tuas spiritum meum[692]. Hoc legens, et non intelligens, 
aut pie tacuisses, aut etiam religiose intelligentiam ejus orasses: non 
magis per impudentem assertionem stulto furore veritatis incapax vagareris. 
Anne tibi metuere infernum chaos et torrentes flammas et omnem poenarum 
ultricium abyssum credendus est, dicens latroni in cruce: Amen dico tibi, 
hodie mecum eris in paradiso[693]? Naturae hujus potestatem jam non dico 
metu, sed nec infernae 345 sedis regione concludes, quae descendens ad 
inferos, a paradiso non desit (sicuti et hominis filius loquens in terris, 
maneat et in coelo), Martyri suo paradisum promittens, et consummatae beatitudinis 
delicias pollicens. Non habet hunc metus corporalis, penetrantem
______________________________________________________________________
quidem inferos, sed ubique naturae suae virtute distentum. Et naturam hanc 
mundi dominam, ac libertate spiritalis virtutis immensam, non sibi terrore 
mortis gehennae chaos vindicat, qua paradisi deliciae carere non possunt. 
Futurus enim in inferis Dominus, et in paradiso est futurus. Deseca ad 
metum poenae naturae indesecabilis portionem: et de Christo et apud inferos 
pone quod doleat, et in paradiso
relinque quod regnet. Latro enim rogat, ut sui in regno suo meminerit. 
Et, credo, eum ad hanc beatae confessionis fidem, auditus transeunte palmas 
clavo gemitus accendit: et regnum Christi per dolorem infirmati in Christo 
corporis didicit. Ille dignationem reminiscentis in regno postulat: tu 
crucis mortem ad metum deputas. Dominus communionem ei paradisi mox pollicetur: 
tu Christum in inferis sub poenali terrore concludis. Diversae spei fides 
ista est. Paradisum meruit sub cruce latro, pendentem Christum confessus 
in regno: in poenae vero dolore et metu mortis Christum deputans, et paradiso 
necesse est sis cariturus et regno.
          35.
          Epilogus, quale Christi corpus. --Collatis igitur dictorum atque 
gestorum virtutibus, demonstrari
non ambiguum est, in natura ejus corporis infirmitatem naturae corporeae 
non fuisse, cui in virtute naturae fuerit omnem corporum depellere infirmitatem; 
et passionem illam, licet illata corpori sit, non tamen naturam dolendi 
corpori intulisse: quia quamvis forma corporis nostri esset in Domino, 
non tamen in vitiosae infirmitatis nostrae esset corpore, qui non esset 
in origine, quod ex conceptu Spiritus sancti Virgo progenuit: quod licet 
sexus sui officio genuerit, tamen non terrenae 346 conceptionis suscepit 
elementis. Genuit etenim ex se corpus, sed quod conceptum esset ex Spiritu; 
habens quidem in se sui corporis veritatem, sed non habens naturae infirmitatem: 
dum et corpus illud corporis veritas est quod generatur ex virgine; et 
extra corporis nostri
infirmitatem est, quod spiritalis conceptionis sumpsit exordium.
          36.
          Tristem esse usque ad mortem quid. --Sed niti adversum apostolicae 
fidei demonstrationem haeretici videntur hoc dicto: Tristis est anima mea 
usque ad mortem[694], ut professio ejus, qui se tristem ait, naturae infirmitatem, 
per cujus conscientiam tristis coeperit esse, testetur. Ac primum humanae 
intelligentiae sensum interrogo, quid sit
______________________________________________________________________
tristem esse usque ad mortem. Non enim ejusdem significationis est, tristem 
esse propter mortem, et tristem esse usque ad mortem: quia ubi propter 
mortem tristitia est, illic ipsa mors causa tristitiae est; ubi vero tristitia 
usque ad mortem est, mors non jam tristitiae est causa, sed finis. Qui 
ergo non propter mortem, sed usque ad mortem tristis est, quaerendum est 
unde sit tristis. Tristis autem non incerto neque indefinito humanae ignorantiae 
tempore, sed usque ad mortem. Adeo autem non propter mortem suscepta tristitia 
est, ut sit destituta per mortem.
          37.
          Tristitiae Christi causa. Cui precetur calicem transire. Duae 
Christi voluntates. --Et ut causam tristitiae intelligere possimus, videamus 
quid hanc professionem
tristitiae vel praecesserit, vel consequatur. Totius enim passionis et 
fidei mysterium consummatum paschae coena fuerat per Dominum. Postque universorum 
in se scandalum docet[695], sed praecessurum se eos in Galilaeam promittit[696]. 
Petrus, caeteris licet scandalizaturis, se tatamen non scandalizaturum 
constanti fide spopondit. Sed Dominus per naturam Dei non ignarus gerendorum, 
ter eum negaturum se esse respondit: ut caeterorum scandalum intelligeretur 
ex Petro, cum ille in tam grave fidei periculum eum ter negando recideret. 
Tum ille assumptis Petro, Jacobo et Joanne[697], duobus ad martyrium 347 
electis, et Joanne in praedicationem Evangelii firmando, tristem se usque 
ad mortem professus est. Deinde progressus,
______________________________________________________________________
oravit dicens: Pater meus, si possibile est, transeat a me calix iste: 
sed tamen non sicut ego volo, sed sicut tu vis[698]. Transire a se calicem 
rogat, utique jam secum manentem: qui tum in sanguine Novi Testamenti pro 
multorum peccatis effundi consummabatur. Non enim rogat ne secum sit, sed 
ut a se transeat. Deinde rogat ne voluntas sua fiat: et quod vult effici, 
id ipsum concedi sibi non vult. Ait enim, Sed tamen non sicut ego volo, 
sed sicut tu vis:
______________________________________________________________________
ut voluntate calicis deprecandi humanae in se sollicitudinis significans 
consortium, sententiam a se unitae sibi communisque cum Patre non discerneret 
voluntatis. Ut autem non pro se precari intelligeretur, et ratio significatae 
voluntatis ac deprecatio non obtinendae esset in absoluto; hoc totum hujusmodi 
petitionis suae coepit exordio, Pater meus, si possibile est. Aliquid ergo 
Patri relinquitur, quod ei an possibile esset incertum sit? Et si nihil 
Patri impossibile est, intelligendum est ad cujus conditionem id quod, 
si possibile est, sit relictum. Post hujus enim orationis precem sequitur: 
Et venit ad discipulos suos, et invenit eos dormientes, et ait Petro, Non 
potuistis una hora vigilare mecum? Vigilate et orate, ut non intretis in 
tentationem. Spiritus quidem
promptus, caro vero infirma[699]. Anne adhuc tristitiae causa, et transferendi 
calicis deprecatio in obscuro est? Vigilari enim secum ob hoc jubet et 
orari, ne in tentationem intrent, spiritu quidem prompto, sed infirma carne. 
Nam qui non scandalizaturos se per constantiam fidelis conscientiae pollicebantur, 
in scandalo per infirmitatem carnis erant futuri. Non ergo sibi tristis 
est, neque sibi orat; sed illis quos monet orare pervigiles, ne in eos 
calix passionis incumbat: quem a se transire orat, ne in his scilicet maneat. 
348
          38.
          Cur dicat si possibile est.--Idcirco autem transferri eum, si 
possibile esset, a se precatus est: quia cum impossibile Deo nihil sit, 
sicut ipse ait: Pater, possibilia tibi omnia sunt[700];
______________________________________________________________________
impossibile tamen homini est passionis terrore non vinci, nec possit nisi 
per probationem fides nosci. Atque ideo et pro hominibus ut homo vult calicem 
transire, et ut Dei ex Deo voluntas effectui paternae voluntatis unitur. 
Id autem quod ait, si possibile est, manifeste in eo docuit quod ait Petro: 
Ecce satanas expetivit, ut vos cerneret sicut triticum: ego autem rogavi 
pro te, ut non deficeret fides tua
[701]. Per hunc enim calicem dominicae passionis tentandi omnes erant. 
Et pro Petro Pater rogatur, ne deficiat fides ejus: ut negantis infirmitati 
vel dolor saltem poenitentiae non abesset; quae fides in eo non deficeret, 
quod poeniteret.
          39.
          Qui tristis usque ad mortem. --Tristitia igitur usque ad mortem 
Domino est: quia in morte, motu terrae diei tenebris, discissione veli, 
monumentorum reseratione, mortuorum resurrectione confirmanda jam apostolorum 
fides esset, quam et nocturnae custodiae terror, et in flagellis, alapis, 
sputis, corona spinea, crucis onere, et totius passionis ludibrium, et 
postremo maledictae crucis damnatio commoveret. Sciens igitur Dominus haec 
omnia post
______________________________________________________________________
passionem suam destitutura, ideo et usque ad mortem tristis est: et scit 
hunc calicem transire non posse, nisi biberit, dicens: Pater meus, non 
potest calix iste transire a me nisi bibam illum: fiat voluntas tua[702]: 
consummata in se scilicet passione metum calicis transiturum, qui nisi 
eum bibisset, transire non posset: finem terroris ejus non nisi consummatae 
in se passionis terrore succedere; quia post mortem ejus, per virtutum 
gloriam, apostolicae infirmitatis scandalum pelleretur.
          40.
          Cur apostolos dormire jam sinat. --Et quamquam in eo quod ait: 
Fiat voluntas tua, in calicis, id est, passionis suae scandalo, apostolos 
permittens paternae voluntatis 349 arbitrio; tamen etiam repetitae tertio 
orationis prece usus est: postquam ait: Dormite
______________________________________________________________________
jam, et requiescite[703]. Non enim extra rationis alicujus internae conscientiam, 
qui antea eos dormientes coarguisset, nunc jam dormire et requiescere jubet. 
Sed intelligentiam nobis Lucas adhortationis istius tribuisse existimatur: 
qui cum dixisset, satanam expetisse ut apostolos modo tritici cerneret, 
et Dominum pro fide Petri, ne deficeret, oratum fuisse; subjecit post multam 
Domini precem
______________________________________________________________________
angelum adstitisse confortantem eum; quo assistente orare prolixius coeperit, 
ita ut guttis sanguinum corporis sudor efflueret[704]Misso enim ad tuitionem 
apostolorum angelo, et per eum confortato Domino, ne pro his tristis esset, 
jam sine tristitiae metu ait: Dormite jam, et requiescite. De angelo quidem 
Matthaeus et Marcus et de expetitione diaboli nihil locuti sunt: sed post 
tristitiam animae, post dormientium objurgationem, post transferendi calicis 
deprecationem, non ex nihilo dormientium adhortatio subsecuta est, nisi 
quod cum afuturus ab his esset, et indulti Angeli confortatus auxilio, 
securitate custodiae custodiendos permittebat in somnum.
          41.
          De sudore sanguinis et adventu angeli nil in
______________________________________________________________________
pluribus libris. Infirmitas Christi perperam inde colligitur. --Nec sane 
ignorandum a nobis est, et in graecis et in latinis codicibus complurimis, 
vel de adveniente angelo, vel de sudore sanguinis nil scriptum reperiri. 
Ambigentibus igitur, utrum hoc in libris variis aut desit, aut superfluum 
sit (incertum enim hoc nobis relinquitur de diversitate librorum), certe 
si quid sibi ex hoc haeresis blanditur, ut infirmum affirmet, cui opus 
fuerit angeli confortantis auxilio; meminerit Creatorem angelorum creationis 
suae non eguisse praesidio; tum deinde necessario eo modo eum confortatum, 
quo modo et tristem esse. Nam si nobis tristis est, id est, propter 350 
nos tristis est, necesse est ut propter nos sit confortatus et nobis: quia 
qui de nobis tristis
est et de nobis confortatus est, ea confortatus est conditione qua tristis 
est. Sudorem vero nemo infirmitati audebit deputare: quia et contra naturam 
est sudare sanguinem. Nec infirmitas est, quod
potestas non secundum naturae consuetudinem gessit: neque ad haeresim infirmitatis 
pertinere ullo modo poterit, quod adversum haeresim phantasma mentientem 
proficiat, per sudorem sanguinis, ad corporis veritatem. Igitur cum et 
tristitia de nobis est, et oratio pro nobis est, non possunt non omnia 
propter nos gesta esse intelligi, cum omnia pro nobis, quibus timebatur, 
orata sint.
          42.
          Tristitiam, calicis deprecationem, etc. Apostolos spectare. --Praestant 
autem sibi mutuam Evangelia plenitudinem: dum alia ex aliis, quia omnia 
unius Spiritus praedicatio sit, intelliguntur. Hanc enim tacitam ab omnibus 
pro Apostolis Domini orationem Joannes maxime spiritalium causarum praedicator 
ostendit, Dominum ita precatum esse, dicens:
Pater sancte, conserva eos in nomine tuo. Cum essem cum eis, ego custodiebam 
eos in nomine tuo: quos dedisti mihi, et custodivi[705]. Non sibi itaque 
fuit oratio illa, sed apostolis: nec sibi tristis est, qui orare eos ne 
tententur monet: nec sibi angelus mittitur, qui si vellet, duodecim millia 
legionum de coelis deduceret: nec propter mortem timet, qui usque ad mortem 
anxius est: nec ut se transeat calix, rogat; sed a se transire calicem 
rogat, qui tamen transire non possit, nisi eum biberit. Transire autem 
non loco decedere est, sed omnino non exstare: quod quidem ipsum et evangelicus 
et apostolicus sermo significat, cum dicitur, Coelum et terra transibunt, 
verba autem mea non praeteribunt[706]. Sed et Apostolus:
______________________________________________________________________
Ecce vetera transierunt, et facta sunt nova[707]. Sed et cum ait, 351 Et 
figura hujus mundi transibit[708]. Calix ergo, de quo Patrem orat ut transeat, 
non potest transire nisi bibatur:
______________________________________________________________________
et quod orat Dominus; utique pro his orat, quos cum his manens ipse salvavit, 
quos et Patri salvandos reliquit. Nunc vero sacramentum mortis peracturus, 
Patrem his custodem precatur: et missi in eo angeli, si tamen ita est, 
non ambigua praesentia est; et obtentae precis manifesta securitas est, 
cum eos consummata oratione adhortatur in somnum. Effectum autem impetratae 
orationis, et adhortatae dormitionis securitatem, jam in ipso opere passionis 
Evangelista demonstrat, cum apostolis omnibus, de persecutorum manibus 
elapsuris ait: Ut adimpleretur verbum quod dixerat, quoniam quos dedisti 
mihi, non perdidi ex eis neminem[709]. Impletur enim per se orationis precatio, 
et salvi omnes sunt. Sed oratur Pater, ut
______________________________________________________________________
salvatos per se, nunc in nomine suo salvet ipse. Et adeo salvat, ut Petri 
fides poenitentia subsequente non deficiat, licet territa.
          43.
          Epilogus. --Demonstrata itaque et a Joanne Domini oratio, et 
a Luca diaboli postulatio, et ea quae in Matthaeo atque Marco, et tristitia 
usque ad mortem est, et somni objurgatio, et rursum adhortatio, nihil ambiguitatis 
relinquunt: cum quando per precem in Joanne, qua Patri apostolos commendat, 
et tristitiae causa et transeundi calicis deprecatio absoluta sit; non 
a se passionem amoveri Domino deprecante, sed Patrem ut apostolos se passuro 
tueatur orante: et per Lucam ostensa adversus diabolum prece, jam de fiducia 
vetiti autea somni secura permissio sit.
          44.
          Christus ab humanis vitiis liber. Sensus unde. --Non est itaque 
in ea natura, quae supra 352 hominem
est, humanae trepidationis anxietas: et extra terreni est corporis mala, 
non terrenis inchoatum corpus elementis, etsi originem filii hominis sanctus 
Spiritus per sacramentum conceptionis invexit. Nempe et Altissimi virtus, 
virtutem corporis, quod ex conceptione Spiritus virgo gignebat, admiscuit. 
Nam cum per transfusae in corpus animae consortium, sensus animati corporis 
vivat, et ipsum ad illatorum dolorem corpus anima corpori permixta vivificet; 
quae ubi coelestis spei ac fidei suae beato calore, terrenae in corpore 
suo originis despexit exordium, sui quoque sensus ac spiritus corpus efficitur 
in dolore, ut pati se desinat sentire quod patitur: et quid nobis de natura 
dominici corporis, et descendentis de coelo filii hominis adhuc sermo
sit? Ipsa terrena corpora timere ac dolere interdum nesciunt, quod et doleri 
necesse est et timeri.
          45.
          Tres pueri flammas non timent. Multo magis Christus. --Quaero 
enim an pastas ad fomenta exaestuandi Babyloniae fornacis flammas Israelitae 
pueri timuerint, et utrum in illud nostrae conceptionis corpus metus tanti 
ignis incesserit[710]. Quaero etiam, an circumambiri se flammis doluerint. 
Sed forte idcirco, quia non usti sunt, nihil doleant; et tum afuisse ignibus 
natura urendi existimabitur. Certe haec natura corporis erat, ut et uri 
se timeret, et posset uri. Quod si per spiritum fidei terrena corpora, 
id est, secundum elementa causarum communium initiata, neque uri potuerunt, 
nec timere: quae ergo per fidem Dei in homine contra
______________________________________________________________________
naturam sunt, ea in Deo secundum virtutem Spiritus ad naturae originem 
inchoata, non sunt naturaliter
aestimanda. Vincti pueri in medio ignis sunt: ignem non timent, dum 353 
scandunt; flammas non sentiunt, dum orant; uri non possunt, dum in igni 
sunt. Naturam suam in his et corpora et ignis amittit; nam neque illa uruntur, 
neque ille urit: et tamen in caeteris in natura sua est et ignis et corpus; 
nam circumstantes ardent, et poenae ministeria in poena sunt. Non vis, 
impie haeretice, ut transeunte palmas clavo Christus non doluerit, neque 
vulnus illud nullam acerbitatem teli compungentis intulerit. Interrogo 
cur pueri ignes non timuerint, nec doluerint: aut quid in eorum corporibus 
naturae fuerit, ut naturam ignis excederet. Quod si illi fidei calore, 
et beati martyrii gloria timere nesciunt quae timentur; Christus etiamsi 
vitiorum nostrorum origine
esset conceptus, tamen per crucem mansurus Deus, et mundum judicaturus, 
et rex aeternorum saeculorum futurus, tristis metu crucis esset? et tantorum 
praemiorum immemor, turpis metus anxietate trepidaret?
          46.
          Fidei vis ad arcendum dolorem. --Daniel prophetae prandio alendus, 
leonum lacum non timet. Apostoli caedi se pro Christi nomine et pati gaudent. 
Paulo libatio sua corona justitiae est. Desecanda colla sua percussoribus 
cum hymnis Martyres tendunt, et aedificatos sibi congerie lignorum ignes 
cum canticis scandunt. Usque eo sensus fidei, perempto in corporibus naturalis 
infirmitatis metu, corpora ipsa ad sensum non sentiendi doloris emutat, 
ut per animae
propositum firmitas corporis invehatur, animatumque corpus in id se tantum 
sentiat, in quod animae studio commovetur; ut quod pati animus gloriae 
cupiditate contemnit, id se pati corpus anima vegetante non sentiat. Haec 
si in hominibus naturalia sunt per animae ad gloriam ardentis calorem, 
ut passiones suas nesciant, et vulnera ignorent, et mortes non intelligant: 
354 Dominus vero gloriae Jesus Christus, cujus et fimbria virtus est, cujus 
sputus et sermo natura corporis est, dum et mancus jam non mancus manum 
jubetur extendere, et caecus natus nativitatis vitia non sentit, et truncus 
aure non truncus est, in ea infirmitate compuncti ac dolentis corporis 
deputabitur, in qua gloriosos ac beatos viros fidei
suae spiritus non reliquit?
          47.
          Passiones nostras quomodo susceperit Christus. Qui peccata portet. 
--Passus igitur unigenitus Deus est omnes incurrentes in se passionum nostrarum 
infirmitates; sed passus virtute naturae suae, ut et virtute naturae suae 
natus est: neque enim, cum natus sit, non tenuit omnipotentiae suae in 
nativitate naturam. Nam cum natus sit lege hominum, non tamen hominum lege 
conceptus est: habens in se et constitutionem humanae conditionis in partu, 
et ipse extra constitutionem humanae conditionis in origine. Secundum quod 
ita ex infirmitate corporis nostri passus in corpore est, ut passiones 
corporis nostri, corporis sui virtute susciperet. Et hujus fidei
nostrae etiam sermo propheticus testis est, cum ait: Hic peccata nostra 
portat, et pro nobis dolet: et nos existimavimus eum in doloribus esse, 
et in plaga, et in vexatione. Ipse autem vulneratus est propter iniquitates 
nostras, et infirmitatus est propter peccata nostra[711]. Fallitur ergo 
humanae aestimationis opinio, putans hunc[712]dolere quod patitur. Portans 
enim peccata nostra, peccati nostri scilicet corpus assumens, tamen ipse 
non peccat. Missus namque est in peccati carnis similitudine; portans quidem 
in carne peccata, sed nostra. Et pro nobis dolet, non et doloris nostri 
dolet sensu: quia et habitu ut homo repertus, habens in se doloris corpus, 
sed non habens naturam dolendi, dum et ut hominis habitus est, et origo 
non hominis est, nato eo de conceptione
______________________________________________________________________
Spiritus sancti. 355 Hinc itaque aestimatus est et in doloribus et in plaga 
et in vexatione esse. Formam enim servi accepit: et natus ex virgine homo 
opinionem nobis naturalis sibi in passione doloris invexit. Ipse autem 
vulneratus est; sed propter iniquitates nostras. Nam quamvis sit vulneratus, 
non tamen iniquitatis suae vulnus est: et quidquid patitur, non sibi patitur. 
Non enim sibi homo natus est, nec ex se iniquus est. Testatur Apostolus 
causam dispensationis istius dicens: Orantes per Christum reconciliari 
Deo: eum, qui non cognovit peccatum, pro nobis peccatum fecit[713]. Peccatum 
enim in carne per peccatum condemnaturus, peccati licet expers, factus 
est ipse peccatum, id est, per carnem peccatum in carne condemnans, carnis
______________________________________________________________________
quidem nescius, sed pro nobis caro factus est: et idcirco propter iniquitates 
nostras est vulneratus.
          48.
          Christi virtus in passione emicat. Passio Christi triumphus. 
--Caeterum nescit in Christo Apostolus trepidationem doloris. Nam dispensationem 
passionis locuturus, in sacramento eam divinitatis praedicavit, dicens: 
Donans vobis omnia peccata, delens quod adversum nos fuit chirographum 
in sententiis, quod erat contrarium nobis, tollens illud de medio, et affigens 
illud cruci, spolians se carne, et principatus et potestates traduxit cum 
fiducia, triumphans eos in semetipso[714]. Succumbere ergo tibi videtur 
Virtus ista vulneris clavo; et ad ictum compungentis exterrita, demutasse 
se in naturam dolendi?
______________________________________________________________________
Atquin Apostolus loquente in se Christo locutus,
et salutis nostrae per Dominum opus memorans, mortem Christi ita significat, 
ut carne se spoliet, et potestates cum fiducia dehonestet, et de his in 
semetipso triumphet[715]. Si in passione sua necessitas est, et non salutis 
tuae donum est; si in cruce dolor compungendi est, et non decreti, quod 
in te mors est scripta, confixio est; si in morte vis mortis est, et non 
per potestatem Dei carnis exuviae sunt; si denique mors ipsa aliud est, 
quam potentum dehonestatio, quam fiducia, quam triumphus: adscribe infirmitatem, 
si ibi necessitas est et natura, si ibi vis est et diffidentia et dedecus. 
Sin antem haec e contrario in sacramento passionis praedicantur; quis, 
rogo, furor est, repudiata doctrinae apostolicae fide 356 mutare sensum 
religionis, et totum hoc
______________________________________________________________________
ad contumeliam imbecillis rapere naturae, quod et voluntas est et sacramentum, 
quod et potestas est et fiducia et triumphus? Triumphus plane est, quaeri 
ad crucem, et offerentem se non sustineri; stare ad sententiam mortis, 
sed inde consessurum a dextris virtutis; configi clavis, sed pro persecutoribus 
orare; acetum potare, sed sacramentum consummare; deputari inter iniquos, 
sed paradisum donare: elevari in ligno, sed terram tremere; pendere in 
cruce, sed solem ac diem fugere; exire e corpore, sed revocare animas in 
corpora; sepeliri mortuum, sed resurgere Deum; secundum hominem pro nobis 
infirma omnia pati, sed secundum Deum in his omnibus triumphare.
          49.
          Derelictum objiciunt. Quam nihil inde conficiant. --
Restat nobis adhuc, ut haereticis videtur, magna et gravis cofessae infirmitatis 
professio, et maxime ipsius Domini vocibus edita, cum ait: Deus, Deus meus, 
quare me dereliquisti[716]? Quae maximae querelae esse intelligitur protestatio, 
derelictum se esse conqueri, infirmitatique permissum? Verum haec impiae 
intelligentiae violenta praesumptio, quam sibi in omni dictorum dominicorum 
genere compugnat: ut qui ad mortem festinat, ut qui per eam honorificandus 
est, ut qui post eam a dextris virtutis sessurus est, in his tot beatitudinum 
causis mori timuerit, et ob id ad necessitatem moriendi desertum se a Deo 
suo queratur, cum in beatis illis esset mortem obeundo mansurus!
          50.
          Commenta eorum varia de Verbi et hominis conjunctione. --Quin 
etiam ad irreligiositatis hujus tamquam
______________________________________________________________________
ad praeparatam sibi viam, per id ingenia haeretica contendunt, quod aut 
defecisse omnino Deum Verbum in animam corporis volunt, ut non idem fuerit 
Jesus Christus hominis filius, qui et Dei filius; et aut de se defecerit 
Deus Verbum, dum corpus officio animae vivificat; aut omnino nec fuerit 
Christus homo natus, quia in eo Dei Verbum modo spiritus prophetalis habitaverit. 
Sed ridiculae hujus perversitatis error in majorem se impietatis extendit 
audaciam, ne Jesus Christus, ante quam ex Maria natus est, Christus sit: 
dum non qui erat natus est, sed ad id tum primum quod 357 natus est coeperit. 
Per quod etiam illud vitii adjungitur, ut Deus Verbum tamquam pars aliqua 
virtutum Dei quodam se tractu continuationis extendens, hominem illum
qui a Maria esse coepit habitaverit, et virtutibus divinae operationis 
instruxerit; animae tamen suae motu naturaque viventem.
          51.
          Errores inde consectarii. --Per hanc ergo subtilem pestiferamque 
doctrinam deducuntur in vitium, ut aut Deus Verbum anima corporis per demutationem 
naturae se infirmantis exstiterit, et Verbum Deus esse defecerit: aut rursum 
per exteriorem nudamque naturam hominem illum sola vita animae moventis 
animatum, in quo Verbum Dei, id est, quaedam quasi potestas extensae vocis 
habitaverit, atque ita omni modo impiissimae intelligentiae aditus pandatur, 
ut aut Deus Verbum in animam defecerit, nec permanserit Deus Verbum; aut 
omnino Christus ante partum Mariae non fuerit; quia
Jesus Christus, animae solum communis et corporis
homo, hoc habeat sui, quo esse homo coepit exordium, quem extrinsecus protensi 
sermonis potestas ad virtutem operationum confirmaverit; qui nunc a Dei 
Verbo contracta rursum protentione desertus, clamet: Deus, Deus meus, quare 
me dereliquisti? vel certe tum, cum in animam corporis a Dei Verbi natura 
demutatus est, paterno in omnibus usus auxilio, nunc inops ejus mortique 
permissus, solitudinem suam conqueratur, relinquentemque se arguat: omnique 
modo exitiabile deceptae fidei periculum comparetur, si aut in Deo Verbo 
significari existimetur naturae infirmitas per querelam; aut omnino nec 
fuerit Deus Verbum, dum Christo Jesu Mariae solum partus exordium est. 
358
          52.
          Fides vera haereticae adversa. --Sed inter
has impias infirmasque sententias, Ecclesiae fides apostolocis imbuta doctrinis 
novit in Christo nativitatem, sed ignorat exordium. Scit dispensationem, 
sed nescit divisionem. Non patitur Christum Jesum, ut Jesus non ipse sit 
Christus: nec filium hominis discernit a Dei filio, ne filius Dei forte 
non et filius hominis intelligatur. Non absumit filium Dei in filium hominis. 
Neque tripartita Christum fide scindit, cujus de super texta vestis inscissa 
est[717]: ut Jesum Christum et in Verbum et in animam et in corpus incidat, 
neque rursum Deum Verbum et in animam et in corpus absumat. Totum ei Deus 
Verbum est, totum ei homo Christus est; retinens hoc in sacramento confessionis 
suae unum, nec Christum aliud credere quam Jesum, nec Jesum
______________________________________________________________________
aliud praedicare quam Christum.
          53.
In Dei rebus mens humana deficit. Obtunditur plus volens videre quam datur. 
--Non ignoro autem in quantum humanae intelligentiae infirmitatem magnificentia 
mysterii coelestis impediat, ut haec non facile aut verbis enuntiare, aut 
dijudicare sensu, aut etiam complecti mente possimus. Sciens autem Apostolus 
arduum hoc terrenae naturae difficillimumque esse, rerum divinarum efficientiam 
judicio nos nostro, tamquam ad intelligendum acriore, quam ad efficiendum 
Deo potiore, concipere, illi legitimo sibi secundum fidem filio, sacrasque 
litteras ab infantia sumenti, ita scribit: Sicut hortatus sum te sustinere 
Ephesi, cum irem in Macedoniam, ut praeciperes quibusdam ne aliter docerent, 
neque attenderent fabulis et genealogiis
interminatis, quae quaestiones magis praestant, quam aedificationem Dei 
quae est in fide[718]. Vetat genealogiae eloquia tractari, et fabulas interminatae 
quaestionis attingi. Aedificationem vero Dei in fide esse ( supple, docet): 
ut 359 humanae verecundiae modum fideli omnipotentiae Dei religione concludat, 
neque se infirmitas nostra ad perspicienda ea, quae perspiciendi naturam 
hebetent, extendat. Quod si contuentibus solis claritatem virtus intenti 
luminis obstupescit, ut si quando causam radiantis lucis solertius acies 
curiosae contemplationis inquirat, usque ad emortuum videndi sensum oculorum 
natura revocetur, accidatque nitendo magis videre ne videas; quid nobis 
in Dei rebus et in sole justitiae exspectandum est? Nonne incumbet volentibus
______________________________________________________________________
supersapere stultitia? Nonne ipsum illud acre intelligentiae lumen stupor 
hebetis desipientiae occupabit? Non enim natura inferior causam naturae 
potioris intelliget: nec subjacet humanae conceptioni ratio coelestis ( 
id est, divina). Nam intra conditionem infirmitatis erit, quidquid infirmi 
conscientiae ( in 3º casu ) subditur. Excedit itaque humanam mentem Dei 
potestas: ad quam si se infirmitas protendet, magis infirma reddetur, dum 
hoc ipsum quod obtinet amittit, potiore ad obtundendam eam rerum coelestium 
natura; quia omnem ejus consectantis se pervicaciam ipsa complexu ejus 
major infirmat. Ut igitur sol ita videndus est, ut possit videri, tantusque 
excipiendus lumine est, quantus admittitur;
ne si plus velimus exspectare, minus quoque quam possumus consequamur; 
ita et ratio coelestis in tantum intelligenda est, in quantum se permittit 
intelligi; in tantum exspectanda est, in quantum apprehendendam se dedit; 
ne si contenti indulgentiae moderatione non simus, amittamus indulta. Est 
ergo in Deo quod percipi potest: est plane, si modo quod potest velis. 
Sicut enim est in sole quod videas, si hoc velis videre quod possis; amittas 
autem quod potes videre, dum quod non potes niteris: ita et in rebus Dei 
habes quod intelligas, si intelligere quod potes velis. Caeterum si ultra 
quam potes speres; id quoque, quod potuisti, posse non poteris.
          54.
          In ipso Christi ortu temporali caecutit homo. --
Nondum intemporalis nativitatis illius sacramentum movebo: competentis 
loci est ille tractatus. Interim mihi assumptae carnis mysterium in verbis 
est. Illos nunc arcanorum 360 coelestium scrutatores consulo, ut secundum 
naturam suam nati ex virgine Christi sacramentum loquantur. Unde dicent 
virgini conceptum? unde virgini partum? Quam hanc esse genitalium originum 
causam disputabunt? et quid intra secessus maternorum sinuum coaluisse? 
Corpus unde? et homo unde? Jam vero post haec, quid sit descendisse de 
coelis filium hominis in coelis manentem? Non enim ejusdem est, secundum 
corporales causas, descendere et manere: quorum alterum decessionis transmutatio 
est, alterum manendi imperturbatio est. Vagit infans, sed in coelo est: 
puer crescit,
sed plenitudinis Deus permanet. Jam vero cum adscendit ubi antea fuit, 
et descendit qui manet, quo intelligentiae humanae sensu continebitur? 
Dominus enim ait: Quid si videritis filium hominis adscendentem ubi antea 
fuit[719]? Adscendit filius hominis ubi antea fuit; et quis hoc sensus 
concipiet? Descendit de coelo filius hominis qui in coelis est; et quae 
hoc ratio praestabit? Verbum caro factum est; quae hoc verba loquentur? 
Fit caro Verbum, id est, homo Deus: et qui homo est, in coelis est; et 
qui Deus est, de coelis est. Adscendit descendens: sed descendit non descendens. 
Est qui erat, et quod est non erat. Currimus per causas, et ratione deficimur: 
rationem cernimus,
______________________________________________________________________
et causas non intelligimus. Sed Christum Jesum et ita intelligentes, sciemus; 
et magis putantes nos intelligere, nesciemus.
          55.
          Lacrymarum Christi mysterium. --Jam vero quantum illud est dictorum 
et gestorum sacramentum, flere Christum, et per animi angorem lacrymas 
oculis effluere[720]! Unde ejus animae haec vitia, ut fletum corpori tristitiae 
moeror eliciat? Et quae rerum acerbitas, et intolerantia doloris descendentem 
de coelis filium hominis in lacrymas dissolvit? Quid sit deinde, quod in 
eo fleverit? Deusne Verbum, an corporis sui anima? Nam quamvis lacrymarum 
officium in corpore sit; animi tamen eas, in ministerio corporis, quasi 
quidam moeror exsudat. Tum deinde quae ei ad flendum
______________________________________________________________________
causa sit? Anne impiam parricidalemque Jerusalem, nihil dignum tantorum 
Prophetarum 361 et Apostolorum caede et ipsius Domini sui morte passuram, 
debito lacrymarum honore prosequitur? et ut humanarum mortium deflentur 
calamitates, ita perditae hujus desperataeque gentis casus doletur? Et 
quod hoc, rogo, flendi sacramentum est? Anima, quae tristis est, flet. 
Sed numquid haec prophetas misit? Numquid haec totiens voluit congregatos 
pullos ejus pennarum integimento obumbrare[721]. Non cadit autem in Verbum 
Deum moeror, neque in Spiritum lacrymae. Sed neque in animam convenit, 
aliquid ante corpus egisse. Et tamen vere Jesum Christum flesse non dubium 
est.
          56.
          In Lazaro quid fleverit. Fletus ille an Dei, animaene,
______________________________________________________________________
an corporis. --Pari quoque lacrymarum veritate et Lazarus fletus est[722]. 
Et quaero primum, quid fleatur in Lazaro? Non utique mors, quae non
______________________________________________________________________
usque ad mortem est, et pro Dei gloria est. Dominus enim ait: Infirmitas 
ista non est usque ad mortem, sed pro gloria Dei, ut honorificetur filius 
Dei per eum[723]. Mors ergo, quae glorificandi Dei causa est, flendi tristitiam 
non afferebat. Sed ne in eo quidem flendi necessitas exsistebat, quod Lazaro 
moriente afuisset. Nam ipse ait manifeste: Lazarus mortuus est, et gaudeo 
propter vos, ut credatis, quod non eram ibi[724]. Absentia itaque ejus 
non habuit causam lacrymandi, quae ad Apostolorum fidem proficiebat: cum 
aegri mortem conscientia divinae cognitionis absens pronuntiasset. Nulla 
ergo restat necessitas flendi: et tamen fletum est. Et tamen quaero, cui 
imputabitur flletus ille? Deo, an animae, an corpori? Sed corpus per se 
tantum non habet lacrymas,
______________________________________________________________________
quas ad dolorem animae moerentis profundit. Longe autem minus est, ut Deus 
fleverit, qui glorificandus in Lazaro est. Non convenit autem, ut anima 
de sepulcro Lazarum vocet, et ad animae innexae corpori praeceptum atque 
virtutem, in mortuum suum ( supple corpus) 362 anima jam ex eo dissoluta 
revocetur. Dolet, qui glorificandus est? Flet, qui vivificaturus est? Non 
est vivificaturi flere, nec glorificandi dolere: et tamen vivificat, qui 
et flevit, et doluit.
          57.
          Quis in Christo animam ponat ac resumat. Corpusne, an Verbum. 
--Non inopiae necessitate, vel dictorum ignoratione de multis pauca memoramus; 
sed ut absolutam expositionem ratio non morosa commendet. Gerit Dominus 
atque agit, quod cum
conscientia nescitur, quod nec ignoratur et ignorabile est, dum et veritas 
in rebus est, et in virtute sacramentum est, ut etiam ex his quae ait, 
manifeste
docebimus: Propter hoc me Pater diligit, quod ego pono animam meam, ut 
iterum accipiam eam. Nemo tollit eam a me, sed ego pono eam a me. Potestatem 
habeo ponendi eam, et potestatem habeo iterum accipiendi eam: hoc mandatum 
accepi a Patre[725]. Animam suam ab se ponit: et quaero quis ponat? Christum 
enim non ambigimus esse Deum Verbum: neque rursum filium hominis ex anima 
et corpore constitisse ignoramus, Angelo ad Joseph confirmante: Surge, 
et accipe puerum et matrem ejus, et vade in terram Israel; defuncti sunt 
enim, qui quaerebant animam pueri[726]. Cujus ergo haec anima est requiro, 
corporisne, an Dei? Si corporis; quid habet corpus potestatis, quod per 
animae motum animatur in vitam? Deinde utrum mandati aliquid
______________________________________________________________________
corpus acceperit, quod sine anima hebes emortuumque est? Si vero quisquam 
putabit animam suam Verbum Deum ponere, ut rursum resumat; ostendat Verbum 
Deum mortuum, id est, ut sine sensu atque vita, emortui corporis modo, 
maneret, quod iterum animam suam ad vivendum, qua rursum vivificaretur, 
assumpserit.
          58.
          Dei non est anima. --Sed nec Deo animam quisquam rationis particeps 
deputabit: quamquam frequenter anima Dei et sabbata et neomenias 363 odisse 
scripta sit, et etiam in quibusdam complacere[727]. Sed ex ea istud significatione 
commemorari solitum est, qua et manus et oculi et digiti et brachium et 
cor in corporali Deo connumerantur. Nam cum spiritus, secundum Domini
______________________________________________________________________
dictum, carnem et ossa non habeat[728]; ei, qui est nec demutatur[729], 
nulla ad soliditatem sui corporalium partium membra conveniunt; sed simplex 
ac beata natura, unum totum quod est omnia permanet. Non ergo Deus corporalibus 
modis officio interioris animae animatur ad vitam, sed ipse vita sibi vivit.
______________________________________________________________________
          59.
          Nec Deus ponit animam, nec corpus resumit. --Et quomodo ponit 
animam suam, vel positam resumit? vel quae hujus ratio mandati est? Deus 
ergo nec ponit ad mortem nec resumit ad vitam. Sed nec corpus mandatum 
ad resumendum habet: quia nec per se resumit. Dictum enim de corporis sui 
templo est: Solvite templum hoc, et post triduum suscitabo illud[730]. 
Suscitat ergo templum corporis sui Deus. Et quis ponit animam, ut resumat? 
Corpus enim non per se resumit, sed per Deum suscitatur. Suscitatur autem 
quod est mortuum, et nec ponit animam quod vivit. Deus itaque nec mortuus 
est, nec sepultus est: et tamen ab eo dictum est: Haec enim mittens unguentum 
hoc in corpus meum, ad sepeliendum me fecit[731].
______________________________________________________________________
Quod in corpus suum missum est, ad sepeliendum eum factum est, et non idem 
est se esse, suumque esse: et non unum est, ad sepeliendum se fieri, et 
ungi suum corpus: neque convenit corpus suum esse, seque sepeliri.
          60.
          Quaestionis propositae solutio unde pendeat. --Sed sacramenti 
istud divini intelligentia est, non ignorare Deum, quem non nescias hominem; 
non nescire autem hominem, quem non ignores Deum; Jesum Christum 364 non 
dividere, quia Verbum caro factum est; sepultum non putare, quem resuscitasse 
intelligas; resuscitasse non ambigere, quem negare non audeas non sepultum. 
Sepultus enim est Jesus Christus, quia et mortuus est. Mortuus autem est, 
qui et moriturus locutus est: Deus, Deus meus, quare
me dereliquisti[732]? Locutus autem haec est, qui et dixerit: Amen dico 
tibi, quia hodie mecum eris in paradiso[733]; paradisum quoque promittens, 
magna voce proclamaverit: Pater, in manus tuas commendo spiritum meum. 
Et hoc dicens exspiravit (Ibidem 46).
          61.
          In eos qui Christum tripertiuntur aut in unum
______________________________________________________________________
contrahunt. Quaestiones variae de Christi morte. --Vos nunc vel tripertientes 
Christum in Verbum et animam et corpus, vel totum Christum Deum Verbum 
in solum communis generis hominem contrahentes, hoc nobis magnae pietatis 
sacramentum, quod in carne manifestatum est, revelate[734]: quem tradiderit 
spiritum Christus, et quis in manus Patris commendaverit suum spiritum, 
et quis in paradiso die eadem fuerit, et quis derelinqui se a Deo questus 
sit. Nam querela derelicti morientis infirmitas est: promissio autem paradisi, 
viventis Dei regnum est. Commendatio spiritus, commendantis confidentia 
est: traditio spiritus, morientis excessio est. Quaero itaque, quis moritur? 
Nempe qui tradit spiritum. Deinde quis tradit spiritum? Utique qui Patri
______________________________________________________________________
commendavit spiritum suum. Et si idem qui commendavit, idem tradens spiritum 
mortuus est: interrogo utrum corpus animam commendet, an Deus corporis 
animam? Nam spiritu frequenter significari animam non ambiguum est: et 
vel ex hoc ipso, quod Jesus moriturus tradidit spiritum. Si igitur quisquam 
existimandum putabit, commendari animam a corpore, a dissolvendo viventem, 
365 a corrumpendo aeternam, a resuscitando manentem; et non ambigitur quin 
idem commendaverit spiritum Patri, qui et die eadem in paradiso fuerit 
cum latrone: et quaero an sepulcro receptus, in paradiso manserit; an vero 
in paradiso manens, derelictum se a Deo questus sit.
          62.
          Solutio. --Unus enim atque idem est Dominus Jesus Christus, Verbum 
caro factum, se ipsum
per haec universa significans: qui dum ad mortem derelinqui se significat, 
homo est; dum vero homo est, in paradiso Deus regnet, regnans porro in 
paradiso, Patri commendet spiritum Dei filius; commendatum vero Patri spiritum, 
hominis filius tradat ad mortem. Quid nunc de sacramento facimus contumeliam? 
Habes in conquerente ad mortem relictum se esse, quia homo est: habes eum, 
qui moritur, profitentem se in paradiso regnare, quia Deus est. Cur hoc 
quod nobis ad intelligentiam mortis suae locutus est, solum ad impietatem 
retinemus; et id, quod idem ad demonstrationem immortalitatis suae est 
professus, tacemus? Si ejusdem vox haec atque
sermo est, se derelictum conquerentis, et se regnare profitentis: qua fidem 
nostram infidelitatis ratione dividimus, ut non idem in tempore eodem sit 
mortuus, qui et regnet; cum idem ipse de se utrumque testatus sit, et commendans 
spiritum, et exspirans? Quod si idem commendans spiritum atque tradens, 
et regnans moritur et mortuus regnat; habemus in sacramento filii hominis 
et filii Dei, et mori regnantem, et regnare morientem.
          63.
          Epilogus. --Absistat itaque omnis irreligiosa et divini sacramenti 
incapax infidelitas[735]: quae nescit Christum non sibi flere, sed nobis, 
ut assumpti hominis veritatem ipse quoque affectus humanae consuetudinis 
susceptus protestaretur: quae ignorat Christum non
______________________________________________________________________
sibi mori, sed vitae nostrae, ut per immortalis Dei mortem, mortalium vita 
renovetur: quae non intelligit querelam derelicti, et regnantis confidentiam; 
ut quod Deus regnat, et quod se mori queritur, sit in intelligentia nostra, 
et homo mortuus, et Deus regnans. Non enim alius est moriens et regnans, 
neque alius est commendans spiritum et exspirans, neque alius est sepultus 
et resurgens, neque non unus est descendens et adscendens. 366
          64.
          Christus indivisus. Hoc fugit saeculi prudentes. --Audi in hoc 
apostolicae doctrinae eruditam non carnis sensu, sed dono Spiritus fidem, 
cum Graecis sapientiam et Judaeis signa poscentibus loquitur: Nos autem 
praedicamus Christum Jesum crucifixum, Judaeis quidem scandalum, gentibus 
autem stultitiam; ipsis autem vocatis Judaeis
atque Graecis Christum Jesum Dei virtutem et Dei sapientiam[736]. Numquid 
divisus est Christus, ut alius sit Jesus crucifixus, alius Christus virtus 
et sapientia Dei? Sed hoc et scandalum Judaeis, et stultitia gentibus est: 
nobis vero Christus Jesus Dei virtus, Deique sapientia; sed sapientia non 
mundo cognita, nec intellecta prudentibus saeculi. Et quam non intellecta 
sit, disce eodem beato Apostolo dicente: Sed loquimur Dei sapientiam, quae 
in sacramento absconsa est, quam praefinivit Deus ante saecula in gloriam 
nostram, quam nemo ex principibus hujus saeculi cognovit: si enim cognovissent, 
numquam Dominum gloriae crucifixissent[737].
______________________________________________________________________
Anne Apostolus ignorat, hanc Dei sapientiam in sacramento esse absconsam, 
et esse principibus saeculi ignorabilem? Anne dividit Christum, ut alius 
sit Dominus majestatis, alius Jesus crucifixus? Sed stultissimae huic atque 
impiissimae opinioni contradicit, dicens: Non enim judicavi me quidquam 
scire in vobis, nisi Christum Jesum, et hunc crucifixum[738].
          65.
          Contra Christi divisores; quae in eo videntur opposita conciliantur. 
--Aliud Apostolus nescit, neque aliud scire se judicat: nos autem et infirmis 
ingenii, et infirmioris fidei, Christum Jesum scindimus, dividimus, duplicamus, 
arbitri mysteriorum et occulti sacramenti calumniatores. Alius enim nobis 
est Christus crucifixus, alius Dei sapientia; alius sepultus, alius descendens; 
et alius filius hominis,
______________________________________________________________________
alius filius Dei. Non intelligentes docemus, et nescientes arguimus, et 
dicta Dei homines emendamus: et non dignamur secundum Apostolum ita credere: 
Quis criminabitur electos Dei? Deus est qui justificat: quis est qui condemnat? 
Christus qui mortuus est, imo etiam qui resurrexit, qui est in dextera 
Dei, qui et postulat pro nobis[739]. Anne alius pro nobis postulat, quam 
qui in dextera Dei est? vel qui in dextera Dei est, non ipse est qui resurrexit? 
vel qui resurrexit, non idem mortuus est? vel qui mortuus est, non idem 
condemnat? vel qui condemnat, non idem est qui justificat Deus? Separemus 
ergo, si licet, a justificante Deo condemnantem 367 Christum, a condemnante 
Christo mortuum Christum, a mortuo
______________________________________________________________________
Christo Christum in dextris sedentem, orantemque pro nobis. Si itaque haec 
omnia Christus unus est; neque alius est Christus mortuus, alius sepultus; 
aut alius descendens ad inferna, et alius adscendens in coelos, secundum 
illud Apostoli: Adscendit autem quid est, nisi qui descendit in inferiora 
terrae? Qui descendit, ipse est et qui adscendit super omnes coelos, ut 
adimpleat omnia[740]: quo usque impietatis nostrae extendimus stultiloquam 
ignorationem, ut quod in sacramento Dei absconsum est, id explicari a nobis 
posse profiteamur? Qui descendit, ipse est et qui adscendit. Numquid ambigitur,
______________________________________________________________________
quin Jesus Christus homo ex mortuis resurgens, super omnes coelos adscendens, 
a dextris Dei sit? Numquid descendisse ad inferos corpus, quod in sepulcro 
jacuit, dicetur? Si itaque qui descendit, ipse est et qui adscendit, et 
neque corpus descendisse ad inferos creditur, et resurgens ex mortuis corpus 
adcendisse in coelos non ambigitur: quae hic praeter ( supple, quam) occulti 
sacramenti, et incogniti mundo ac principibus saeculi fides relicta est, 
ut cum unus atque idem sit descendens et ascendens, unus quoque nobis Jesus 
Christus sit, et Dei filius, et hominis filius, et Verbum Deus, et homo 
caro, et passus, et mortuus, et sepultus, et resurgens, et in coelos receptus, 
et sedens ad dexteram Dei: habens in se uno eodemque, per dispensationem
atque naturam, in Dei forma et in forma servi, sine aliqua sui et partitione 
quod homo est, et divisione quod Deus est?
          66.
          In uno Christo ut homine infirmitas, ut Deo virtus. --Incautae 
igitur atque ignorantis opinionis nostrae fidem Apostolus formans, ita 
confessionis hujus sacramentum locutus est: Nam etsi crucifixus est ex 
infirmitate, sed vivit ex virtute Dei[741]. Praedicans enim filium hominis 
Dei filium, qui cum ex dispensatione homo esset, maneret tamen ex natura 
Deus; eumdem ex infirmitate crucifixum ait, qui ex virtute Dei viveret: 
ut cum infirmitas esset ex forma servi, et natura maneret ex Dei forma, 
et qui cum esset in forma 368 Dei assumpsisset formam servi; non ambiguum 
esset, in
______________________________________________________________________
quo sacramento et passus esset, et viveret: ut cum in eodem esset, et infirmitas 
ad passionem, et ad vitam Dei virtus; non alius ac divisus a se esset, 
qui et pateretur, et viveret.
          67.
          Mysteriorum Christi capiendorum regula. --Passus quidem est unigenitus 
Deus quae homines pati possunt: sed utamur Apostoli fide atque dicto: Tradidi 
enim vobis in primis, quia Christus mortuus est pro peccatis nostris secundum 
Scripturas, et quia sepultus est, et quia resurrexit die tertio secundum 
Scripturas[742]. Non nudis usus est ad erroris occasionem dictorum definitionibus, 
sed mortis et resurrectionis
______________________________________________________________________
modum, non tantum rerum nominibus, quantum et Scripturarum virtutibus admonens 
confitendum: ut haec nostra esset in ejus morte intelligentia, quae esset 
in significatione Scripturarum. Infirmas enim cogitationes, et scrupulosas 
fidei calumnias non relinquens, finem hunc tantum secundum Scripturas praedicandae 
mortis et resurrectionis adjecit: ne inanium disputationum vento circumacti, 
vel fallacium quaestionum ineptis argutiis impediti infirmaremur: sed in 
hunc se semper religionis suae portum fides illaesa revocaret, ut mortem 
et resurrectionem hominis filii et Dei filii Jesu Christi secundum Scripturas 
crederet et confiteretur; pia adversus calumniam resistendi securitate 
proposita, cum ita mori ac resurgere Christus Jesus intelligendus
esset, qualiter scriptus est. Non enim habet fides periculum: et omnis 
pia professio in occulto sacramento Dei tuta est. Natus ex Virgine Christus 
est: sed secundum Scripturas conceptus de Spiritu sancto est. Flevit Christus: 
sed secundum Scripturas; ut in eo quod flevit, gratulatus sit. Et esurivit 
Christus: sed secundum Scripturas sine cibo in non habentem fructus arborem 
Deus operatus est. Passus Christus est: sed secundum Scripturas tunc a 
dextris Virtutis sessurus est. Derelinqui se ad mortem questus est: sed 
secundum Scripturas tunc confessorem suum secum in regno paradisi recepit. 
Mortuus est: sed secundum Scripturas 369 resurgens a dextris Domini Dominus 
assedit. In hujus igitur sacramenti fide vita est: calumniam confessio 
ista non recipit.
          68.
          Fidei commendatio. --Certe Apostolus non relinquit, ut ambigi 
dicique liceat: Christus natus, passus, mortuus, resurgens quo modo, qua 
virtute, qua divisione, quibus partibus? quis lacrymans est, quis gaudens, 
quis conquerens, quis descendens, quis adscendens? Sed fidei in hoc meritum 
per confessionem incunctantis tantum religionis ostendens, ait, Ex fide 
autem justitia sic dicit: Ne dixeris in corde tuo, quis adscendit in coelum? 
hoc est Christum deducere. Vel quis descendit in abyssum? hoc est Christum 
a mortuis reducere. Sed quid dicit Scriptura? Juxta est verbum tuum in 
ore tuo et in corde tuo, hoc est, verbum fidei quod praedicamus: quia si 
confessus fueris in ore tuo, quia Dominus Jesus
est, et credideris in corde tuo quia Deus illum suscitavit
a mortius, salvaberis[743]. Justum fides consummat, secundum quod dictum 
est: Credidit Abraham Deo, et deputatum est ei ad justitiam[744]. Numquid 
Abraham calumniatus est Deo, cum ei haereditatem gentium, et secundum stellarum 
atque arenae multitudinem mansurae ex se sobolis numerositatem pollicebatur? 
De omnipotentia enim Dei Fides Religiosa non ambigens, humanae infirmitatis 
non est detenta naturis; sed id quod in se erat caducum terrenumque despiciens, 
divinae sponsionis fidem ultra modum corporeae constitutionis excepit: 
quia nequaquam Dei virtutes lex possit humana moderari, tantum in efficiendo 
liberalitatis Deo promente, quantum in spondendo ostenderet voluntatis. 
Nihil igitur
______________________________________________________________________
justius fide est: quia cum aequitas atque moderatio terrenorum actuum sit 
probabilis, nihil tamen justius homini sit, quam omnipotentiam Dei indefinitae 
potestatis intelligentia credidisse.
          69.
          Descensus et adscensus Christi fides exigitur. --Hanc itaque 
in nobis, quae ex fide est, justitiam Apostolus exspectans, incertae atque 
infidae ambiguitatis irreligiositatem removit, vetans curam sollicitae 
in cor cogitationis admitti, dicti etiam prophetici auctoritate monstrata. 
Ait enim: Ne dixeris in corde tuo, quis adscendit in coelum[745]? Haec 
a Propheta ita dicta, subjectae sententiae absolutione prosequitur, dicens: 
Hoc est Christum 370 deducere. Non enim se in coelestem (divinam) scientiam 
humanae mentis sensus extendit: sed neque de divinis
______________________________________________________________________
operibus religiosa fides ambigit. Non eguit Christus humanae virtutis auxilio, 
ut ex illa beatitudinis suae sede adscendentis cujusquam in coelum ope 
deduceretur in corpus: non exterior potestas eum egit ad terras. Credendus 
est venisse qualis et venit: et vera pietas est, Christum non deductum, 
sed descendentem confiteri. Sacramentum suum est, et in tempore, et in 
opere. Neque quia modo venit, deductus per alterum esse credendus est: 
nec temporalis ejus adventus potestati deducentis subditus intelligendus 
est. Sed ne alterius quidem ambiguitatis infidelitas sinitur. Nam continuo 
ex dicto prophetico subditur, Vel quis descendit in abyssum? Ac mox dicta 
ratio subjecta est, hoc est Christum
a mortuis reducere[746]. Libertas redeundi in
______________________________________________________________________
coelum, ex descendendi in terram libertate est. Ambigendi autem sublata 
cunctatio est: scientia in fide est, ratio in virtute est, effectus in 
rebus est, causa in potestate est.
          70.
          Cordis simul et oris debet esse fides. Brevis et facilis ad salutem 
via, fides. --Sed non nutante ad id opus est conscientia. Apostolus enim 
totum Scripturae mysterium exsequens, ait: Juxta est verbum tuum in ore 
tuo et in corde tuo[747]. Non tardo opus est petitoque longe verbo confessionis, 
nec intervallo aliquo inter cor atque os relicto, ut quod ad protestationem 
religionis loquendum sit, per infidelem ambiguitatem cogitetur. Sed et 
juxta nos esse oportet, et in nobis: ne aliqua inter regionem cordis atque 
oris mora, fides forte
______________________________________________________________________
nostra non ita in sensu sit, ut in verbis; sed connexa ori atque cordi, 
incunctantem habeat et sentiendi et loquendi religionem. Et hujus quidem 
dicti prophetici, ut in caeteris, rationem Apostolus subjecit: Hoc est 
verbum fidei quod praedicamus: quia si confessus fueris in ore tuo quia 
Dominus est Jesus, et credideris in corde tuo quia Deus illum suscitavit 
a mortuis, salvaberis[748].Pietas est non ambigere, et justitia est credere, 
et salus est confiteri. Non in incerta diffluere, neque ad stultiloquia 
effervere, neque ratione aliqua virtutes Dei ventilare, neque modo circumscribere 
potestatem, neque causas in investigabilium sacramentorum retractare, Dominum 
Jesum 371 confiteri, et a Deo suscitatum a mortuis credere salus est. Quae 
vero insania
______________________________________________________________________
est, qualis et cujusmodi sit Jesus calumniari: cum salus sola sit, hoc 
solum scire, quod Dominus sit? Tum porro qui humanae inanitatis error est, 
de resurrectione ejus lites movere: cum sufficiat ad vitam, quod a Deo 
suscitatus sit credidisse? In simplicitate itaque fides est, in fide justitia 
est, in confessione pietas est. Non per difficiles nos Deus ad beatam vitam 
quaestiones vocat, nec multiplici eloquentis facundiae genere sollicitat. 
In absoluto nobis ac facili est aeternitas, Jesum et suscitatum a mortuis 
per Deum credere, et ipsum esse Dominum confiteri. Nemo itaque ea, quae 
ob ignorationem nostram dicta sunt, ad occasionem irreligiositatis usurpet. 
Cognoscendus enim Jesus Christus mortuus erat, ut in eo viveremus.
          71.
          Fidei nostrae eruditio est quae Christi videtur infirmitas.
--Si itaque ad intelligentiam mortis suae ait: Deus, Deus meus, quare me 
dereliquisti? et, Pater, commendo in manus tuas spiritum meum[749]: numquid 
confessioni nostrae consulens, infirmum se esse potius confessus est, quam 
nos ambiguos non reliquit? Excitaturus namque Lazarum orat ad Patrem: numquid 
prece eguit dicens: Pater, gratias ago tibi quia exaudisti me: et ego sciebam 
quia semper me exaudis, sed propter turbam dixi, ut credant quia tu me 
misisti[750]? Nobis itaque oravit, ne filius ignoraretur: et cum sibi non 
proficeret 372 deprecationis sermo, ad profectum tamen nostrae fidei loquebatur. 
Non inops ergo tum auxilii est: sed nos sumus inopes doctrinae. Clarificari 
se quoque deprecatur,
______________________________________________________________________
ac mox de coelo vox Dei patris clarificantis auditur. Sed ad auditae vocis 
admirationem ait: Non propter me venit vox ista, sed propter vos[751]. 
Nobis Pater rogatur, nobis Pater loquitur: totum ad effectum sit nostrae 
confessionis. Et cum clarificationis responsio non obsecrationi claritatis 
sit impensa, sed ignorationi audientium, quomodo querela passionis, in 
summa exsultatione patiendi, non confessionis nostrae eruditioni praestita 
intelligetur? Christus pro persequentibus rogat, quia quod agunt nesciunt. 
Christus de cruce paradisum promittit (Lucae XXIII, 34, 43), quia Deus 
regnat. Christus in cruce consummasse omnia aceti poculo gratulatur[752], 
quia moriturus impleverit prophetiam. Nobis natus est, nobis passus est, 
nobis mortuus
______________________________________________________________________
est, nobis resurrexit. Et cum nobis haec sola sit proprietas ad salutem, 
ut Dei filium confiteamur ex mortuis; cur, rogo, in hac irreligiositate 
moriamur, ut cum Christus intra fiduciam divinitatis suae manens, mori 
se per significationem assumpti hominis cum securitate morientis ostenderit, 
hoc maxime ad abnegandum eum Deum proficiat, quod se nobis Dei filius et 
hominis filium est professus et mortuum?
        373-374 LIBER UNDECIMUS.
In cujus exordio Hilarius exponit, fidem apud Arianos unam non esse; et 
cum Christus verus Deus ac Dei filius ignorari jam non possit, eum tamen 
creatum, et nomine tenus Deum ab illis defendi, dum dispensationem assumpti 
corporis rapiunt ad contumeliam
divinitatis. Objecta deinde diluit ex iis petita
verbis. quae in Christum post resurrectionis gloriam conveniunt. Quod enim 
tum ait: Adscendo ad patrem meum et ad patrem vestrum, ad Deum meum, etc. 
ipsum ostendet dixisse de ea natura, qua fratres habet; sicut de ea, qua 
participes illi sunt, dixit Propheta: Unxit te, Deus, Deus tuus prae participibus 
tuis. Deinceps Apostoli verba explicat, ex quibus probare se putant, Christum 
ut servum Patri subjiciendum, eumque regni sui cessurum esse potestate, 
ac naturae abolitionem passurum: cum apud Apostolum finis perfectionem 
et indemutabilem statum sonet, non abolitionem; nec regni traditio Filio 
magis adimat regnandi potestatem, quam Patri eripitur proprietas eorum 
quae Filio tradidit; ac demum subjectio dispensationis sit, non servitutis. 
Tum subjectionis
illius modum ac causas exponit, eamque non Deo, cui nihil deest, nihil 
accedit, non Filio unigenito, qui aeque indemutabilis est, sed nobis unis 
proficere declarat. Non est silendum quod Hieronymus, ab Amando presbytero 
rogatus quid apud Paulum sibi velit illud: Oportet enim eum regnare donec 
ponat omnes inimicos suos, etc., rescribit epist. 147: Miror te hoc a me 
quaerere voluisse, cum sanctus Hilarius Pictavensis Episcopus undecimum 
librum contra Arianos hac quaestione et solutione compleverit.
            1.
          Una ut Domini, ita et Dei unius est fides. Pater et Filius unus 
Deus. --Totum atque absolutum fidei evangelicae sacramentum multifarie 
Apostolus tractans,
haec quoque inter caetera divinae cognitionis praecepta ad Ephesios est 
locutus: Sicut et vos vocati estis in una spe vocationis vestrae. Unus 
Dominus, una fides, unum baptisma, unus Deus et pater omnium, et per omnes 
et in omnibus nobis[753]. Non enim ambiguis nos et erraticis indefinitae 
doctrinae studiis dereliquit, vel incertis opinionibus ingenia humana permisit, 
statutis per se et oppositis obicibus libertatem intelligentiae voluntatisque 
concludens: ut sapere nos, nisi ad id tantum quod praedicatum a se fuerat, 
non sineret, cum per definitam fidei indemutabilis constitutionem credi 
aliter atque aliter non liceret. Unum itaque nobis Dominum
______________________________________________________________________
praedicans, unam fidem memorat; deinde unius Domini unam fidem memorans, 
unum etiam baptisma demonstrat: ut cum unius Domini una fides esset, unius 
per hoc fidei in Dominum unum, unum esset et baptisma. Et quia sacramentum 
omne et baptismi et fidei, ut in uno Domino, ita et in Deo uno est; consummationem 
spei nostrae unius Dei professione conclusit: ut unum baptisma et fides 
una sicut unius Domini, ita et Dei esset unius. Unus enim uterque est, 
non unione, sed proprietate: dum et unicuique proprium est ut unus sit, 
vel Patri esse quod pater est, vel Filio esse quod filius est; et id, quod 
uterque in proprietate sua unus est, sacramentum unitatis ad utrumque est: 
quia et unus Dominus Christus Deo patri non potest auferre quod Dominus
est, et unus Deus pater uni Domino Christo non intelligitur negare quod 
Deus est: cum si per id, quod Deus unus est, non et Christo proprium esse 
videtur ut Deus sit; necesse est per id, quod unus Dominus Christus est, 
non et Deo debitum esse intelligatur ut Dominus sit; si id, quod unus est, 
non sacramenti sit significatio, sed unionis exceptio. Unius itaque 375 
Domini, sicut unius Dei patris, et unum baptisma et fides una est.
          2.
          Fides una non est de Christo dissidentibus. --Fides autem una 
jam non est, si non unum Dominum et unum Deum patrem in conscientiae professione 
retinebit. Unum vero Dominum et unum Deum patrem quomodo fides quae non 
una est confitetur? Una autem in tanta praedicationum diversitate jam
non erit, si alius Dominum Jesum Christum, penetrante palmas clavo, infirmitatis 
nostrae credet dolore gemuisse, et egentem naturae suae potestatisque virtute, 
imminentis jam sibi mortis timuisse terrore: si etiam id, quod principale 
est, natum negabit, et creatum potius praedicabit: si Deum dicet magis, 
quam intelliget: quia et deos dici religiosum est, et Deum intelligi divinae 
naturae conscientia est. Jam ergo non unus est Dominus Christus si alii 
ut Deus non dolet, alii ut infirmus timet; alii sit ex natura, alii ex 
cognomine Deus: et alii ex generatione, alii ex appellatione sit filius. 
Et per id neque Deus pater unus in fide est, si aliis potestate,
aliis generatione pater creditur, quia et universorum pater Deus sit. Jam 
porro quis ambiget extra fidem esse, quidquid extra fidem unam est? quia 
in fide una et unus Dominus Christus, et Deus pater unus sit. Unus autem 
Dominus Christus non nomine, sed fide, unus est filius: sed si Deus sit, 
si indemutabilis sit, si non aliquando defuerit vel Deus esse vel filius. 
Qui igitur aliter Christum quam est praedicabit, id est, nec filium nec 
Deum esse; alium Christum praedicabit. Sed nec in unius baptismi fide una 
est: quia secundum Apostolicam doctrinam ejus unius baptismi fides una 
est, cujus unus Dominus et Dei sit filius Christus, et Deus sit. 376
          3.
          Christus negari jam nequit: cur. Praedicandus est qualis fide 
creditur. --Non enim negari jam Christus
quin Christus sit potest, neque mundo ignorabilis effici. Hunc prophetiae 
volumina consignant, hunc temporum quotidie proficiens plenitudo testatur, 
hunc Apostolorum et Martyrum per virtutum operationes loquuntur sepulcra, 
hunc potestas nominis sui probat, hunc immundi spiritus confitentur, hunc 
punitorum daemonum resonant mugitus. Sed in his omnibus virtutis suae dispensatio 
est. Caeterum fide nostra talis, qualis est, praedicandus est; ut non nomine, 
sed confessione, in unius baptismi fide una, unus nobis Dominus sit: quia 
secundum unum Dominum Christum, unus Deus pater est.
          4.
          Ariani alium Christum, ut alium Patrem praedicant. Patrem subdole 
extollunt, quo Filium dejiciant.
--Sed nunc hi novi Christi praedicatores, cuncta negando quae Christi sunt, 
alium Dominum Christum sicuti alium Deum patrem praedicant: quia neque 
hic genuerit, sed creaverit; neque ille natus sit, sed creatus sit, et 
per id extra veritatem Deus Christus sit, cui non sit ex nativitate quod 
Deus est; et extra fidei conscientiam Deus pater sit, cui non
sit in generatione quod pater est. Laudantes quidem merito ita, ut dignum 
est, Deum patrem, naturae scilicet eum esse inaccessae, inconspicabilis, 
inviolabilis, inenarrabilis, infinitae, providae, potentis, benignae, mobilis, 
transcurrentis, manentis intra extraque, et omnia in omnibus sentientis: 
sed cum adjiciunt ad supereminentiam laudis, solum bonum, solum potentem, 
solum immortalem, quis non hanc religionem laudationis intelligat eo tendere, 
ut Dominus Jesus Christus extra hanc beatitudinem, quae soli Deo per exceptionem 
solius defertur ad honorem, manens ipse et mortalis et infirmus et malus 
sit, dum in his Pater solus est? Et ei idcirco naturalis 377 ex Deo patre 
nativitas abnegatur, ne per generationem ea in eo quae naturalis Deo patri
beatitudo est maneat; quia nativitas in naturae ejus sit virtute, quae 
genuit.
          5 Filio ut imagini conveniunt omnia quae Patri. --Nec apostolicis, 
nec evangelicis praedicationibus eruditi, ad impiae professionis suae usurpationem 
magnificentiam Dei patris, non religionis fide, sed arte impietatis extollunt: 
ut dum incomparabilia omnia esse naturae ejus edisserunt, degeneris infirmisque 
naturae unigenitum Deum per exceptionem comparationis affirment: Deum ( 
supple, inquam) viventis Dei vivam imaginem, et beatae naturae plenissimam 
formam, et innascibilis substantiae unigenitam nativitatem: quae nisi perfectam 
paternae beatitudinis habet gloriam, et absolutam naturae totius refert 
speciem, non est in imaginis veritate. Si autem innascibilis
Dei unigenitus Deus imago est, perfectae atque absolutae in eo naturae 
veritas inest, per quam efficitur esse eum imaginem veritatis. Potens est 
Pater: sed si infirmus est Filius, imago jam non est potentis. Bonus est 
Pater: sed si in diversi generis divinitate Filius est, boni imaginem mali 
natura non reddit. Incorporeus Pater est: si Filius secundum
Spiritum circumscriptus est corpore, jam incorporei non est forma corporeus[754]. 
Ineffabilis Pater est: si filium sermo complectitur, extra imaginem est 
inenarrabilis natura narrabilis. Verus Deus est Pater: si Filius in Dei 
falsitate est, jam non est veri imago qui falsus est. Non ex parte imaginem 
neque ex portione formam eum Dei Apostolus praedicat: sed imaginem esse 
eum Dei invisibilis et formam esse eum Dei loquitur[755]. Non potest expressius 
in filio Dei divinitatis natura ab Apostolo praedicari, quam ad id, quod 
invisibile Dei est, invisibilis Dei imago sit Christus: qui utique in substantia 
conspicabili imaginem naturae invisibilis non referret.
          6.
          Quae hominis sunt, rapiunt ad injuriam Verbi. Naturae
______________________________________________________________________
duplicis distinctione diluta sunt hactenus objecta. --Sed ut superioribus 
libris docuimus, dispensationem assumpti corporis rapiunt ad contumeliam 
divinitatis: et impietatis causas arripiunt de salutis nostrae sacramento, 
Qui si apostolicae fidei tenaces essent, intelligerent eum, qui in forma 
Dei esset, assumpsisse 378 formam servi; neque formam servi usurparent 
ad formae Dei dehonestatem, cum forma Dei plenitudinem in se Dei contineret: 
et quae essent temporum ac mysterium, pia ratione tractarent, ut nec contumeliam 
divinitas susciperet, nec dispensatio afferret errorem. Sed omnibus, ut 
existimo, jam a nobis absolutissime demonstratis, et sub assumpti corporis 
nativitate divinae naturae virtute monstrata, non relictus est ambigendi 
locus, quin omnia unigenitus
Deus et homo virtutibus Dei gesserit, et in virtutibus Dei universa hominis 
veritate perfecerit: habens in se et naturam Dei potentis in gestis, dum 
natus ex Deo est; et perfecti hominis absolutionem, dum ei est partus ex 
Virgine: et cum veritate corporis subsistens in natura Dei, et cum Dei 
natura manens in corporis veritate.
          7.
          Quae super sint; et unde diluenda. --Quamquam igitur usque ad 
ipsam mortis gloriam omnis responsionis nostrae sermo descenderit, et singulis 
professionis impiae propositionibus ex evangelicis atque apostolicis doctrinis 
sit contradictum: tamen quia etiam post resurrectionis gloriam quaedam, 
ad degeneris naturae infirmitatem demonstrandam, praesumere impii ausi 
sunt, his ipsis nunc respondendum
est. Atque ita, ut in caeteris observatum a nobis est, eorum ipsorum dictorum 
ratio ex his ipsis dictis afferatur:
ut illic veritas reperiatur, ubi negatur. Quae enim simpliciter et ad eruditionem 
fidei divinitus dicta sunt, necesse est ita dicta sint, ut ad id quod dicta 
sunt, non alienorum atque extrinsecus dictorum confirmentur exemplis.
          8.
          Infirmum volunt, cui idem ac nobis Deus et pater, cui sit subjectus. 
--Inter caeteras enim impietates suas etiam hoc dicto Domini uti haeretici 
solent: Adscendo ad patrem meum et ad patrem vestrum, et ad Deum meum et 
ad Deum vestrum[756]: ut per id, quod pater ejus pater eorum est et Deus 
ejus Deus eorum est, in natura Dei non sit: dum hoc caeteris profitetur 
Deum patrem esse, quod sibi sit; cessante privilegio in communione et naturae 
et nativitatis, per quam et Deus sit natus, et Filius sit.
______________________________________________________________________
Teneant quoque etiam illud Apostoli: Cum autem dixerit, omnia subjecta 
sunt, absque eo qui subjecit ei omnia. Cum autem 379 subjecta ei fuerint 
omnia, tunc ipse subjectus erit ei qui sibi subjecit omnia, ut sit Deus 
omnia in omnibus[757]: ut quia subjectio illa infirmis naturae contestatio 
esse existimabitur, non sit in paternae naturae virtute, quem naturalis 
infirmitas, naturae potioris subjecerit potestati. Sumant autem omnis impietatis 
suae hanc tamquam munitissimam et inexpugnabilem defensionem, ad veritatem 
nativitatis abolendam: ut quia per subjectionem Deus non est; et per communem 
sibi atque nobis Deum atque patrem in communione sit creaturae; ipse quoque 
ex Deo creatio sit potius, quam generatio; quia creatio ex
______________________________________________________________________
nihilo subsistat, generatio vero naturalem habeat nativitatis auctorem.
          9.
          Mysterium salutis nostrae sacramentum est pietatis, non offensio 
divinitatis. --Omnis quidem calumnia improba est, quia veritati falsitas, 
cum jam effrenato pudore sit, contradicit: sed tamen interdum praetendit 
aliquod excusationis ambiguae velamen, ut verecunde in defensione sit, 
quod impudenter in sensu est. Verum nunc in his, quae impie ad infirmandam 
Domini nostri divinitatem praesumpta sunt, locus verecundiae vel falsae 
excusationis exclusus est: cum quando ipsa illa ignorationis venia cessante, 
sola voluntas irreligiosae intelligentiae detegatur. Ut enim paululum ipsius 
dicti evangelici differam demonstrationem: anne ignorabilis haec erat Apostoli 
praedicatio
dicentis: Et quidem confessione omnium, magnum est pietatis sacramentum, 
quod manifestatum est in carne,
justificatum est in spiritu, visum est angelis, praedicatum est gentibus, 
creditum est in hoc mundo, assumptum est in claritate[758]. Estne adhuc 
quisquam tam hebetis intelligentiae, ut dispensationem assumptae a Domino 
carnis aliud quam sacramentum esse pietatis intelligat? Et primum extra 
fidem Dei est, quisque extra hanc erit confessionem. Non enim Apostolus 
ambigit, quin hoc ab universis fatendum sit, mysterium salutis nostrae 
non esse contumeliam divinitatis, sed magnae pietatis sacramentum: et sacramentum 
non jam in mysterio occultatum, sed in carne manifestatum; neque adhuc 
per naturam carnis infirmum, sed in spiritu justificatum: ut per justificationem 
spiritus 380 abesset a fide nostra carnis infirmitas, et per carnis manifestationem 
mysterium
______________________________________________________________________
non esset occultum, et per mysterii ignorabilem causam magnae pietatis 
in sacramento esset sola confessio. Atque ita Apostolus fidei totius ordinem 
tenuit, ut dum pietas est, sacramentum sit; dum sacramentum est, cognitio 
in carne sit; dum cognitio in carne est, justificatio in spiritu sit; quia 
sacramentum pietatis, quod manifestatur in carne, ut vere sacramentum sit, 
per justificationem spiritus manifestatur in carne. Ac ne illa manifestatio 
in carne qualis esset justificatio in spiritu ignoraretur; sacramentum, 
quod manifestatum in carne, et justificatum in spiritu est, et angelis 
visum est, et gentibus praedicatum est, et in hoc mundo creditum, hoc ipsum 
assumptum est in claritate: ut in omnibus sit magnae pietatis sacramentum, 
dum manifestatur in carne,
dum justificatur in spiritu, dum visum est ab angelis, dum praedicatur 
gentibus, dum creditur in hoc mundo, dum assumitur in claritate. Nam et 
visum sequitur praedicatio, et praedicationem fides, et omnia consummat 
claritatis assumptio: quia et magnae pietatis sacramentum est assumptio 
claritatis; et per hanc dispensationis fidem, conformes assumi claritatis 
dominicae praeparamur. Magnae igitur pietatis sacramentum est carnis assumptio: 
quia per assumptionem carnis, manifestatio sacramenti in carne est. Sed 
tamen
manifestatio in carne, non aliud quam magnae pietatis sacramentum confitendum 
est: quia manifestatio ejus in carne, et justificatio spiritus est, et 
claritatis assumptio. Et qua tandem spe in fide nostra est piae dispensationis 
mysterium divinitatis infirmitas; cum per claritatis assumptionem, magnae 
pietatis sacramentum sit confitendum? Et quia jam non est infirmitas, sed 
sacramentum; nec necessitas, sed pietas: dicti nunc evangelici ratio quaerenda 
est, ne quod salutis nostrae et gloriae mysterium est, id ad occasionem 
praedicationis impiae relinquatur.
          10.
          Christum creatum et servum esse volunt, quia illi Deus et pater 
est nobis communis. --Gravis tibi auctoritas est, haeretice, et indissolubilis 
Domini de se professio, qua ait: Adscendo ad patrem meum et ad patrem
vestrum, et ad Deum meum et ad Deum vestrum; 381 ut per id, quod et nobis 
et illi unus et pater pater est, et Deus Deus est[759], sit in ea infirmitate 
qua sumus; dum et per eumdem patrem exaequamur in filios, et per eumdem 
Deum comparamur in servos: et cum nos simus et creatio ex origine, et ex 
natura servi, tamen dum et pater nobis communis et Deus est, sit ei nobiscum 
et creatio ad naturam communis et servitus. Et hic impiae praedicationis 
furor etiam hoc prophetico utitur dicto: Unxit te, Deus, Deus tuus[760]: 
ut non sit in ea naturae virtute qua Deus est, dum ei ungens se Deus in 
Deum suum sit ante latus.
          11.
          Deus illi et pater est, quia natus; et quia natus, ideo Deus. 
--Ignorat Deum Christum, qui ignorat
______________________________________________________________________
Deum natum. Deum autem nasci non est aliud, quam in ea natura esse qua 
Deus est: quia nasci cum causam nativitatis ostendat, non disproficit tamen 
in genere auctoris exsistere. Quod autem non disproficit in genere, debet 
quidem auctori causam nativitatis suae, naturam tamen ex se non amisit 
auctoris: quia nativitas Dei neque aliunde, neque aliud est. Quae si aliunde 
est, nativitas non est; si vero aliud est, non Deus est. Cum autem ex Deo 
Deus est; per id quoque Deus pater Deo filio et nativitatis ejus
Deus est et naturae pater: quia Dei nativitas et ex Deo est, et in ea est 
generis natura qua Deus est.
          12.
          Christus verba ita temperavit, ut et natum se proderet et Deum. 
--Hujus igitur piae ac debitae professionis modum ita in omnibus, quae 
locutus est, Dominus temperavit, ne divinitati suae contumeliam confessio 
nativitatis afferret, ne obsequii religio naturam majestatis offenderet: 
sed ut et honorem debitum nativitas profiteretur, quae subsistere se deberet 
auctori; et naturae conscientiam fiducia naturalis ostenderet, quae in 
Deum nascendo subsisteret. Hinc enim illud est, Qui me vidit, vidit et 
Patrem: sed et illud, Verba quae loquor, non a me loquor[761]. Nam dum 
non a se loquitur, auctori eum necesse est debere quod loquitur: cum
______________________________________________________________________
autem se viso Pater videtur, 382 naturae conscientia est, quae ad demonstrationem 
in se Dei, non aliena a Deo in Deum nata substiterit. Vel illud, Pater 
quod dedit mihi, majus est omnibus[762]; et rursum, Ego et Pater unum sumus 
(Ibidem, 30). Nam et datio paterna sumptae nativitatis professio est: et 
quod unum sunt, proprietas ex nativitate naturae est. Vel illud, Sed judicium 
omne dedit Filio, ut omnes honorificent Filium, sicut honorificant Patrem[763]. 
Nam dum judicium datur, nativitas non tacetur: dum vero exaequatur honor, 
natura retinetur. Vel illud, Ego in Patre, et Pater in me; et rursum, Pater 
major me est[764]. In eo enim, quod in sese sunt, Dei ex Deo divinitatem 
cognosce: in eo vero, quod Pater
______________________________________________________________________
major est, confessionem paternae auctoritatis intellige. Sicut et illud 
est, Non potest Filius ab se facere quidquam, nisi quod viderit Patrem 
facientem: quaecumque enim ille facit, eadem et Filius facit similiter.[765]. 
Dum non ab se facit, ad id quod agit secundum nativitatem sibi Pater auctor 
est: et tamen cum quaecumque facit Pater, eadem et Filius facit similiter, 
non in aliud aliquid quam in Deum subsistit, ad facienda omnia, quae Deus 
pater faciat,
______________________________________________________________________
paternae omnipotentiae in se subsistente natura. Haec itaque secundum spiritus 
unitatem, et naturae quae secundum nativitatem est proprietatem, ita demonstrata 
sunt, ut et nativitas Deum substitutionis suae confiteretur, et substitutio 
naturae conscientiam non taceret: profitens sibi patrem Deum Deus filius 
dum ex eo nascitur; caeterum ad id quod natus est, totum habens naturale 
quod Deus est.
          13.
          Quem patrem habebat quia natus, coepit habere Dominum cum factus 
est servus. --Dispensatio itaque magni et pii sacramenti, nativitatis divinae 
Patrem, insuper etiam conditionis assumptae Dominum fecit: dum qui in forma 
Dei erat, repertus est in forma servi. Servus enim non erat, cum esset 
secundum spiritum Deus Dei filius. Et secundum
commune judicium, ubi 383 non est servus, neque dominus est. Deus quidem 
et pater nativitatis est unigeniti Dei: sed ad id, quod servus est, non 
possumus nonnisi tunc ei dominum deputare, cum servus est: quia si cum 
ante per naturam non erat servus, et postea secundum naturam esse quod 
non erat coepit; non alia dominatus causa intelligenda est, quam quae exstitit 
servitutis; tunc habens ex naturae dispensatione dominum, cum praebuit 
ex hominis assumptione se servum.
          14.
          In forma servi dixit, ADSCENDO, etc. --Manens igitur in forma 
servi, qui manebat ante in Dei forma, homo Christus Jesus locutus est: 
Adscendo ad patrem meum et ad patrem vestrum, et ad Deum meum et ad Deum 
vestrum[766]. Si igitur
______________________________________________________________________
haec servus, et ad servos locutus est; quomodo professio ista non servi 
sit, et ad eam magis naturam quae non in natura servi sit, transferetur; 
cum ei, qui in forma Dei manens formam servi assumpsit, quasi servo ad 
servos communio non nisi ex eo tantum possit esse, quod servus est? Pater 
igitur sibi ita ut hominibus pater est, et Deus sibi ut servis Deus est. 
Et cum haec ad homines servos homo in servi forma Jesus Christus loquatur; 
non ambigitur,
quin pater sibi ut caeteris sit ex ea parte qua homo est, et Deus sibi 
ut cunctis sit ex ea natura qua servus est.
          15.
          In ea dixit forma qua nos vocat fratres. Christus quare vermis. 
--Denique hunc eumdem sermonem hujusmodi professionis coepit exordio, ita 
dicens: Vade autem ad fratres meos, et dices illis, Adscendo ad patrem 
meum et ad patrem vestrum, et ad Deum meum et ad Deum vestrum[767]. Et 
quaero nunc, fratres ei secundum formam Dei, anne secundum formam servi 
esse intelligendi sint: habeatque aliquod ad eum secundum plenitudinem 
habitantis in eo divinitatis corporatio nostra consortium, ut in fratres 
ei ad id quod Deus est deputemur? Sed non ignorat et propheticus spiritus, 
unigenito Deo qua ex parte sint
______________________________________________________________________
fratres: haec enim non tam homo quam vermis locutus est, Narrabo nomen 
tuum fratribus meis[768]. Et haec vermis, vel non ex conceptu communium 
384 originum vivens, vel e profundis terrae vivus emergens, ad significationem 
assumptae et vivificatae per se etiam ex inferno carnis, professus est: 
totoque in psalmo passionis suae sacramenta prophetico spiritu praelocutus, 
ex ea necesse est fratres habeat dispensatione, qua passus est. Novit sacramentum 
in eo fratrum etiam Apostolus[769], ut primogenitum eum ex mortuis, ita 
primogenitum in multis fratribus praedicans. Secundum id ergo est in multis 
fratribus primogenitus, secundum quod est primogenitus ex mortuis; et cum 
sacramentum mortis in corpore sit, sacramentum
______________________________________________________________________
quoque fraternitatis in carne est. Fratres itaque ex carne sunt Deo; quia 
et Verbum caro factum est, et habitavit in nobis: caeterum unigenitus Deus, 
in unigeniti exceptione, sine fratribus est.
          16.
          Deus et propria et communi ratione Christi est pater. --Ipse 
autem, universitatis nostrae in se continens ex carnis assumptione naturam, 
erat quod nos sumus, neque amiserat esse quod manserat; habens ex nativitate 
tunc, et ex constitutione nunc, Deum patrem. Secundum constitutionem nunc, 
quia ex patre Deo omnia. Omnibus enim Deus pater est, dum ex eo et in eo 
omnia sunt. Sed unigenito Deo, quia Verbum caro factum est, non hinc tantum 
pater
est: pater enim est ad id, quod in principio apud Deum erat Deus Verbum. 
Sed cum Verbum caro factum est; manet et in Verbi Dei nativitate, et in 
carnis constitutione quod pater est. Pater enim omnis carnis est Deus; 
sed non secundum quod Verbo Deo pater est. Verbum autem Deus, neque Verbum 
esse desiit, neque caro non fuit. Nam Verbum, quod caro factum est et habitavit 
in nobis, neque dum habitat non vere Verbum est, neque dum Verbum caro 
est non vere Deus homo est: quia et habitare, ejus necesse sit esse qui 
maneat; et carnem fieri, ejus intelligendum sit esse qui nascitur. Et quod 
in nobis habitat, nostrae carnis assumptio est: quia per id quod in nobis 
habitat Verbum caro factum, Deus est in nostri corporis 385 veritate. Si 
igitur naturam
detrahit Deo Verbo homo secundum carnem Christus Jesus, vel non secundum 
sacramentum pietatis Deus Verbum homo Christus Jesus est; sit in naturae 
contumeliam, quod ei secundum nos et Pater pater, et Deus Deus est. Quod 
si Deus Verbum homo Christus Jesus Deus Verbum esse non destitit; communio 
nobis et illi ad patrem et Deum ex ea tantum est natura, qua frater est: 
quia adscendo ad patrem meum et ad patrem vestrum, et ad Deum meum et ad 
Deum vestrum, non per id, quod unigenitus Deus Verbum est, sed per id, 
quod Verbum caro factum est, sit fratribus nuntiatum.
          17.
          Christo ut Verbo qui pater est, et ut Jesu et servo Deus est. 
--Non incautis autem neque ad occasionem impietatis incertis significationibus 
sermo apostolicus
loquitur. Ut nunc Evangelista dictum Domini a professione fratrum incipiens, 
totius dicti professionem ad ejus naturae consortium docuit, ex qua frater 
est, pertinere, quia sermo est destinatus ad fratres: ne ad divinitatis 
contumeliam reputaretur, quod ad sacramentum pietatis praedicabatur; cum 
communio ad eum nostra, qua pater nobis et sibi pater est, et Deus nobis 
et sibi Deus est, secundum dispensationem carnis exsisteret, fratribus 
nobis ad eum nativitate corporis deputandis. Nemo igitur ambigit, Deum 
patrem esse etiam Deum Domini nostri Jesu Christi: sed haec pia nostra 
professio non patet ad impietatis occasionem. Deus ejus est: non idcirco, 
ut diversi
ab eo generis Deus sit. Sed quia ex Patre Deus natus est, et ex dispensatione 
servus est; habeat et patrem, dum ex eo Deus est; et Deum suum, dum ex 
Virgine caro est. Quod brevi atque absoluto Apostolus sermone consignat, 
dicens: Commemorans in orationibus meis, ut Deus Domini nostri Jesu Christi, 
pater claritatis, det vobis spiritum sapientiae et revelationis[770]. Ubi 
enim Jesus Christus est, ibi Deus ejus est: ubi vero claritas est, ibi 
pater est. Qui itaque Christo secundum 386 claritatem pater est, idem Christo 
secundum Jesum Deus est. Jesum enim Angelus Christum Dominum, quem Maria 
esset paritura, cognominat[771]. Caeterum Christum Dominum Spiritum prophetia 
loquitur. Et plerisque secundum latinitatem obscurius
______________________________________________________________________
hoc dictum videtur: quia latinitas pronominibus non utitur, quae graecitas 
usu honesto et necessario semper usurpat. Ita enim scribitur: ὁ θεὸς τοῦ 
Κυρίου ἡμῶν Ἰησοῦ Χριστοῦ, ὁ πατὴρ τῆς δόξης. Quomodo nobiscum, si semper 
pronominum consuetudo esset, ita pronuntiaretur: Ille Deus illius Domini 
nostri Jesu Christi, ille pater illius claritatis. Per id enim, quod ille 
Deus illius Jesu Christi est, et ille pater illius claritatis, quaedam 
secundum capacitatem sensus nostri intelligentiae proprietas expressa est: 
ut Christi ubi claritas est, ibi Deus pater ejus sit; ubi vero Christus 
Jesus est, ibi pater Deus suus sit; habens Deum suum in dispensatione cum 
servus est, et patrem in claritate cum Deus sit.
          18.
          De Christo ut homine dictum est: Unxit te, etc.
--Non afferunt autem tempora vel aetates Spiritus diversitatem, ut non 
ipse atque idem Christus in corpore sit, qui mansit Spiritu in prophetis. 
Loquens enim per os sancti patriarchae David: Unxit te, Deus, Deus tuus 
oleo exsultationis prae participibus tuis[772], non secundum sacramentum 
aliud, quam secundum dispensationem assumpti corporis est locutus. Nam 
qui nunc fratribus mandans, patrem eorum patrem suum et Deum eorum Deum 
suum esse, tunc quoque unctum se a Deo suo prae participibus suis loquebatur: 
ut dum unigenito Christo Deo Verbo particeps non est, particeps tamen ei 
ex ea nosceretur assumptione qua caro est. Unctio enim illa non beatae 
illi et incorruptae et in natura Dei manenti nativitati profecit, sed corporis 
sacramento et
______________________________________________________________________
sanctificationi hominis assumpti, Petro apostolo testante, cum ait: Convenerunt 
enim in veritate in civitate ista adversum sanctum 387 tuum filium Jesum 
quem unxisti[773]. Et rursum: Vos scitis quod factum est verbum per universam 
Judaeam, incipiens a Galilaea post baptismum quod praedicavit Joannes, 
Jesum Nazaraeum, quomodo unxit illum Deus Spiritu sancto et virtute[774]. 
Jesus ergo ungitur ad sacramentum carnis regeneratae. Et quemadmodum spiritu 
Dei et virtute unctus sit, non ambiguum est, tum cum adscendente eo de 
Jordane vox Dei patris audita est: Filius meus es tu, ego hodie genui te[775]: 
ut per hoc testimonium sanctificatae in eo carnis, unctio spiritalis virtutis 
cognosceretur.
______________________________________________________________________
19 De Verbo idem dictum nequit intelligi. Cum nulla illius sit causa. Cum 
unctus sit natura Deus. --Caeterum cum in principio apud Deum erat Deus 
Verbum, non habet ullam aut causam aut enarrationem naturae ejus unctio, 
quae nihil aliud quam esse in principio nuntiatur. Neque habuit sane ungendi 
se per spiritum et virtutem Dei necessitatem Deus: qui Dei et Spiritus 
esset et Virtus. Ungitur ergo Deus a Deo suo prae consortibus suis. Et 
si ante dispensationem carnis plures ex lege sunt Christi; Christus nunc, 
qui prae participibus ungitur, posterior in tempore est, dum unctis participibus 
antefertur. Denique ille prophetiae sermo posteriorem unctionem hanc, quae 
in tempore esset, ostendit dicens: Dilexisti justitiam, et odisti iniquitatem; 
propterea unxit te, Deus,
Deus tuus oleo exsultationis prae consortibus tuis[776]. Consequens et 
posterior causa numquam refertur ut prior sit: quia meruisse aliquid, posterius 
est, quam esse qui possit mereri. Mereri enim ejus est, qui sibi ipsi meriti 
acquirendi auctor exsistat. Si igitur nativitati unigeniti Dei unctionem 
deputabimus, quae unctio ob meritum dilectae justitiae et perosae iniquitatis 
indulta sit; provectus potius per unctionem unigenitus Deus, quam genitus 
intelligetur: jamque per incrementa et profectus Deus consummabitur, qui 
non natus Deus sit, sed in Deum sit unctus ex merito; et jam per causam 
erit Deus Christus, et non omnis causa per Deum Christum. Et ubi illud 
Apostoli erit: Omnia per 388 ipsum, et in ipso, et ipse est ante omnes, 
et omnia ipsi constant (Coloss.I, 16
______________________________________________________________________
et 17)? Deus enim Dominus Jesus Christus, non ob aliqua, neque per aliqua 
Deus est; sed Deus natus est. Et qui ex generatione Deus est, non post 
nativitatem in Deum per causam profecit: sed in eo, quod natus est, nibil 
aliud est nascendo, quam Deus est. Cum vero ungitur ex causa; non ad id, 
quod incremento non eget, spectat unctionis profectus, sed ad id, quod 
per incrementum sacramenti profectu eguit unctionis, id est, ut per unctionem 
sanctificatus homo noster Christus exsisteret. Si igitur nunc quoque per 
prophetam servi dispensatio demonstratur,
ob quam a Deo suo prae participibus ungitur; et propterea, quia justitiam 
dilexerit et iniquitatem oderit, ungatur: cur prophetae sermo non ad eam 
Christi naturam pertinebit, in qua ei sunt ex carnis assumptione participes? 
cum praesertim ita se prophetiae Spiritus temperaverit, ut dum Deus a Deo 
suo ungitur, sit ei et in dispensatione unctionis quod Deus suus est, et 
in natura quod Deus est. Deus igitur ungitur: sed quaero an id, quod in 
principio Deus erat Verbum, unctum sit? Non utique; nam posterior Deo unctio 
est. Et cum non ea Verbi nativitas, quod in principio apud Deum Deus erat, 
uncta sit; id in Deo necesse est ungatur, quod posterius sit in dispensatione 
qua Deus est. Et cum Deus a Deo suo ungitur; id ungitur, quidquid ab eo 
in mysterio carnis
servile susceptum est.
          20.
          Quatenus nobis sit cum Christo communio. --Nemo igitur magnae 
pietatis sacramentum, quod manifestatum in carne est, sensu impio violet, 
nec se quisquam Unigenito per substantiam divinitatis exaequet. Sit nobis 
ille et frater et particeps secundum quod Verbum caro factum habitavit 
in nobis, secundum quod Mediator Dei atque hominum homo Jesus Christus 
est. Sit nobis secundum servos et communis pater et communis Deus: et prae 
participibus unctus sit in ea natura, cum privilegio licet unctus, qua 
participes unguntur. Sit in Mediatoris sacramento, 389 ut homo verus, ita 
et Deus verus, Deus ipse ex Deo, communem nobiscum habens patrem et Deum 
in ea communione qua frater est.
          21.
          Subjectio, regni traditio, et finis objiciuntur. --Sed forte 
subjectio illa, regnique traditio, deinde finis, aut naturae abolitio aut 
potestatis defectio aut divinitatis infirmitas sit intelligenda. Plerique 
enim ita volunt, ut aut dum subjectis omnibus Deo subjicitur, per conditionem 
subjectionis Deus non sit; aut dum regnum tradit, non sit in regno; aut 
dum finis est, finem ejus defectio consequatur.
          22.
          Respondendi modus. --Congruum itaque est, omnem super his apostolici 
sermonis sensum pertractare: ut singulorum quorumque dictorum
ratione exposita atque edita, sacramenti totius capaces peruniversitatis 
intelligentiam praebeamur. Ait itaque: Quoniam enim per hominem mors, et 
per hominem resurrectio mortuorum. Quomodo enim in Adam omnes moriuntur, 
sic et in Christo omnes vivificantur. Unusquisque autem in suo ordine, 
primitiae Christus, deinde hi qui sunt Christi, qui in adventu ejus: deinde 
finis, cum tradiderit regnum Deo et Patri, cum evacuaverit omnem magistratum 
et omnem potestatem. Oportet enim illum regnare, donec ponat omnes inimicos 
sub pedibus suis. Deus enim omnia subjecit sub pedibus ejus. Novissima 
inimica devicta est ab eo mors. Cum autem dixerit, Omnia subjecta sunt, 
absque eo qui illi subjecit omnia. Cum autem subjecta fuerint ei omnia, 
tunc ipse subjectus erit
illi, qui subjecit ei omnia, ut sit Deus omnia in omnibus[777].
          23.
          Quaedam esse quae homo statim non capiat. --Coelestium dispensationum 
arcana Apostolus non ab hominibus, neque per hominem, sed per Jesum Christum 
electus gentium magister, quanta potest absoluti 390 sermonis significatione 
demonstrat. Et qui inenarranda usque ad tertium coelum raptus audisset, 
ea tantum, quorum natura humana capax esset, sensui humanae intelligentiae 
revelavit: non ignorans tamen quaedam non statim posse atque audiuntur 
intelligi, quia infirmitas nostra serius in verum atque absolutum mentis 
judicium ea, quae in aures transfunderentur, acciperet; longiore ad cunctandum 
mora sensui potius quam auditui derelicta, cum et audisse vocis sit, et 
intellexisse rationis,
______________________________________________________________________
Deo tamen intelligentiae cupidis intelligentiam revelante. Namque ad Timotheum 
per aviae ac matris gloriosam fidem sacris ab infantia litteris institutum 
scribens plurima, hoc quoque addidit: Intellige
quae dico, dabit enim tibi Deus in omnibus intellectum[778]. Admonitio 
intelligendi ex difficultate intelligentiae est. Intelligentiae vero a 
Deo donum, fidei munus est, per quam infirmitas sensus gratiam revelationis 
meretur. Si ergo Timotheus apostolico testimonio homo Dei[779], et legitimus 
Paulo secundum fidem filius, ut intelligat admonetur, quia ei Dominus intelligentiam 
in omnibus sit daturus; nos quoque admoneri per Apostolum ad intelligentiam 
meminerimus, scientes Dominum nobis intelligentiam omnium praestiturum.
          24.
          Non pudeat pravum sensum veritate percepta demutare. --Et si 
forte humanae conditionis errore praesumptum aliquid sensu tenebimus, profectum 
intelligentiae per revelationis gratiam non recusemus:
______________________________________________________________________
Ne intellexisse aliquid semel suo sensu ad id valeat, ut pudeat rectius 
aliquid demutando sentire. Ob quod prudenter consulteque moderandum haec 
ad Philippenses quoque idem beatus Apostolus scribit: Quotquot ergo perfecti 
sumus, haec sentiamus: et si quid aliter sentitis, 391 id quoque Deus vobis 
revelabit. Verum in quo festinavimus, in ipso ingrediamur[780]. Non praejudicat 
sensus anterior Dei revelationi. Nam Apostolus monuit in quo sapiant, qui 
sapiunt perfecte: et his qui aliter sapiunt revelationem Dei, ut id quod 
perfectum est sapiant, exspectat. Si qui ergo profundam hanc arcanae scientiae 
dispensationem aliter intellexerunt, et per nos rectum aliquid et probabile 
afferetur; non pudeat eos secundum Apostolum per revelationem Dei sapere 
perfecte: Neque magis ament veritatem
______________________________________________________________________
nescisse quam oderint permansisse non veris. Eos enim, qui aliter sapiunt, 
et quibus id Deus revelavit, monet in id festinare, in quo ingressi fuerint: 
ut relicto primae ignorantiae sensu, secundum
propositae festinationis ingressum, revelationem perfectae intelligentiae 
consequantur. Ingrediamur itaque in quo festinavimus. Et si forte festinationem 
nostram devii itineris error moratur; per revelationem tamen Dei in id 
quod festinavimus rursum ingressi, festinationis nostrae non demutemus 
ingressum. Festinavimus enim ad Christum Jesum Dominum gloriae et regem 
aeternorum saeculorum, in quo restaurata sunt omnia in coelis et in terra, 
cui constant omnia, in quo et cum quo semper manebimus. In his ergo ingressi 
sapimus perfecte: et si quid aliter sapimus, Deus nobis id quod perfecte 
sapitur revelabit. Itaque secundum apostolicam fidem sacramentum dictorum 
praesentium retractemus; et eo modo, quo superius a nobis tractata sunt 
omnia, ut
omnem impiae voluntatis sensum sub dictis apostolicis praeceptum ex ipsa 
fidei apostolicae veritate prodamus.
          25.
          Tria in quaestionem vocata. --Tria igitur secundum dictorum ordinem 
in quaestionem vocantur, primum finis, deinde traditio, deinde subjectio: 
ut per haec aut desinat Christus in fine, aut regnum tradendo non teneat, 
aut extra Dei naturam Deo subjectus exsistat.
          26.
          Objectorum Pauli verborum connexio. --Ac primum noscendum est, 
non hunc ordinem apostolicae esse doctrinae. Primum enim regni traditio 
est, deinde subjectio, postremo finis. Sed singulis quibusque causis propria 
quarumque causarum genera subjecta sunt: ut dum res singulae in res alias 
desinant,
habeat semper subjacentem sibi causam causa praecedens. Finis enim erit; 
392 sed cum tradiderit regnum Deo. Tradet autem regnum; sed cum evacuaverit 
omnem magistratum et omnem potestatem. Evacuabit autem omnem magistratum 
et potestatem, quia oportet eum regnare. Regnabit autem, donec ponat omnes 
inimicos sub pedibus suis. Ponet vero inimicos sub pedibus suis; quia Deus 
ei subjecit omnia sub pedibus ejus. Subjecit autem Deus ita, ut novissima 
ab eo mors inimica vincatur. Dehinc subjectis omnibus ei, praeter eum qui 
subjecit ei omnia; tunc subjicietur ipse subjicienti sibi omnia. Subjectionis 
vero causa non alia est, quam ut sit Deus omnia in omnibus. Finis itaque 
est, esse Deum omnia in omnibus.
          27.
          Quid obtendant haeretici. --Et quaerendum nunc ante omnia est, 
an finis defectio sit, an traditio amissio sit, an subjectio infirmitas 
sit. Quae si his sibi contrariis non subjacebunt, erunt in ea intelligentiae 
veritate qua dicta sunt.
          28.
Eripitur eis finem esse abolitionem. Finis quid sit. --Finis itaque legis 
Christus est: et quaero utrum abolitio legis Christus sit, anne perfectio? 
Sed si legem Christus, qui finis ejus est, non dissolvit, sed adimplet, 
secundum quod ait: Non veni legem solvere, sed adimplere[781]; finis non 
defectio est, sed consummata perfectio. Tendunt enim ad finem omnia, non 
ut non sint, sed uti in eo, ad quod tetenderint, maneant. Et propter finem 
omnia; caeterum finis ad aliud aliquid non refertur. Sed cum finis omnia 
sit, manens ipse sibi totus est. Et quia non excedens ex sese ulli alii 
tempori aut rei potius quam sibi proficit; ad finem ipsum semper intentio 
spei omnis extenditur. Et idcirco Dominus religiosae fidei patientiam fini 
se reservantem, ita adhortatur:
______________________________________________________________________
Beatus qui permanserit usque in finem[782], non utique ut sit beata defectio, 
et non esse sit fructus, et merces fidei sui cujusque constituatur abolitio: 
sed quia finis propositae beatitudinis inexcessus modus est, beati sunt 
qui usque ad finem consummandae beatitudinis manserint, non ultra se fidelis 
spei exspectatione tendente. Finis itaque est manendi immobilis ad quem 
tenditur status. Denique Apostolus impietatis finem ad desinendi metum 
praemonens, ait: Quorum finis est interitus, nostra autem exspectatio in 
coelis est[783]. Si itaque et beatis et impiis finis est, et finis intelligitur 
esse defectio: religionem atque impietatem finis exaequat, 393 quia utrumque 
per constitutum finem sit in commune non esse. Et ubi
______________________________________________________________________
exspectatio nostra in coelis est, si per finem esse secundum impios (ad 
instar impiorum) desinamus? Quod si sanctis exspectatio, impiis vero finis 
debitus esse dicitur: tamen ne sic quidem finis creditur esse defectio; 
quia quae poena impietatis est, omnino non esse ad poenarum ultricium sensum, 
causa in his per defectionem sui non exstante patiendi? Finis itaque est 
indemutandae constitutionis mansura perfectio: quae et beatitudini reservata, 
et impietati est praeparata.
          29.
          Regni traditionem non esse regnandi defectionem. --Nunc igitur 
quia jam ambigi non potest, in fine non defectionem, sed non excessuram 
constitutionem esse intelligendam, quamquam adhuc quaedam in ipsa dicti 
absolutione sint reservata: tamen his
tantum ad significationem sensus demonstratis, videamus an traditio regni 
defectio sit intelligenda regnandi; ut quod tradit Filius Patri, tradendo 
non teneat. Quod si quis stultae impietatis furore contendet; fateatur 
necesse est Patrem, cum tradidit omnia
Filio, amisisse tradendo, si tradidisse traditis egere significet. Ait 
enim Dominus, Omnia mihi tradita sunt a patre meo[784]; et rursum: Data 
est mihi omnis potestas in coelo et in terra[785]. Si igitur tradidisse 
caruisse est; Pater quoque his quae dedit caruit. Quod si Pater tradendo 
non caruit; ne Filius quidem intelligi potest his egere quae tradit. Ergo 
si tradidisse omnia, his ipsis quae tradidit non videtur eguisse; reliquum 
est, ut in tradendo dispensationis causa noscatur, cur et Pater tradendo 
non careat, et Filius dando non egeat.
          30.
          Subjectio Christi non humilitatem sonat, sed dispensationem. 
--De subjectione autem, ne quid in ea contumeliosum Filio deputetur, cum 
alia nonnulla fidei nostrae opitulentur, praecipue tamen sibi hic
______________________________________________________________________
ipse locus aderit. Et primum communem sensum interrogo, utrum nunc subjectionem 
ita intelligendam putemus, tamquam servitutem dominatui, aut infirmitatem 
virtuti, aut honori inhonorationem contrariis qualitatibus subdimus, ut 
Filius secundum haec Deo patri sit dissidentis naturae diversitate subjectus. 
Quod si ita existimabitur, errorem hunc opinionis humanae apostolici sermonis 
cautela prohibebit. Subjectis enim sibi omnibus, tunc subjiciendum subjicienti 
sibi omnia ait: et per id, quod tunc subjicietur, dispensationem significavit 
in tempore. Nam si subjectionem aliud sentiemus, etsi tunc subjicietur, 
394 certe subjectus modo non est: et efficiemus eum dissidentem et insolentem 
et impium, quem necessitas temporis tamquam fracto et compresso
tyrannicae impietatis tumore, in seram obsequelam sit subditura. Et ubi 
illud erit: Non veni voluntatem meam facere, sed voluntatem ejus qui misit 
me[786]; et rursum: Propterea Pater diligit me, quia omnia quae placita 
sunt ei facio[787]; sed et illud: Pater, fiat voluntas tua[788]; vel hoc 
Apostoli: Humiliavit se factus obediens usque ad mortem[789]? Et qui se 
humiliat, habet hoc in natura ne humilis sit; et qui fit obediens, suscipit 
ex voluntate quod obedit, dum per id, quod se humiliat, fit obediens. Unigenitus 
itaque Deus humilians se, et obediens Patri usque ad mortem crucis, quo 
genere, cum subjecta ei omnia sint, tunc subjiciendus ipse Patri intelligetur? 
nisi quod subjectio haec non novae obedientiae, sed
______________________________________________________________________
dispensandi sacramenti est; quia et obsequela jam maneat, et in tempore 
sit ineunda subjectio? Nihil itaque nunc aliud subjectionis significatio, 
quam mysterii demonstratio est.
          31.
          Christo jam subjecta sunt, quae dicuntur subjicienda. --Et quod 
sit, secundum hanc eamdem fidei nostrae spem intelligendum est. Nam resurgentem 
a mortuis Dominum Jesum Christum sedere a dextris Dei, non ignorabile est, 
etiam Apostolo testante, cum ait: Secundum operationem potentiae fortitudinis 
ejus, quam operatus est in Christo, cum eum excitavit a mortuis, et collocavit 
ad dexteram suam in coelis super omnem principatum et potestatem et virtutem 
et dominationem, et omne nomen quod nominatur non solum in hoc saeculo, 
sed et in futuro, et omnia subjecit sub pedibus ejus[790]. Apostolicus 
namque sermo secundum Dei potestatem pro factis jam futura significat. 
Quae enim per adimpletionem temporum sunt gerenda, ea jam in Christo,
______________________________________________________________________
in quo omnis est plenitudo, consistunt: et quaecumque futura erunt, dispensationis 
in his potius est ordo, quam novitas. Subjecit enim omnia Deus sub pedibus 
ejus, licet adhuc subjicienda sint: ut in eo, quod subjecta sunt, Christi 
indemutabilis sit potestas; in eo vero, quod subjicienda sunt, secundum 
plenitudinem temporum succedentium ad finem aetatum profectus sit.
          32.
          Evacuatio quid. Illius a subjectione discrimen. --Omnem autem 
contrariam virtutem evacuandam esse non obscura cognitio est, et hunc aeris 
principem et spiritalis nequitiae potestatem aeterno interitui tradendum, 
secundum illud: Discedite a me, maledicti, in ignem aeternum, quem praeparavit 
pater meus diabolo et 395 angelis ejus[791].
______________________________________________________________________
Evacuatio autem non idem est, quod subjectio. Nam evacuare adversantem 
potestatem, hoc est jus potestatis auferre ne maneat, et per potestatis 
evacuationem, regni est abolere dominatum. De quo et Dominus testatus est 
dicens, Regnum meum non est de hoc saeculo[792]: hunc eumdem regni istius 
potentem mundi principem ante testatus, cujus potestas desinet regni sui 
evacuata dominatu[793]. Subjectio vero, quae et obedientiae et fidei est, 
eadem vel concessionis vel demutationis demonstratio est.
          33.
          Quatenus quod Christus sibi subjecit, subjecerit ei Pater. --Evacuatis 
itaque magistratibus, subjicientur inimici ejus. Ita autem subjicientur, 
ut ipse sibi subjiciat. Ita vero subjiciet, ut ei subjiciat Deus.
______________________________________________________________________
Anne ignoravit Apostolus dicti evangelici virtutem, cum ait: Nemo venit 
ad me, nisi pater meus adducat illum ad me[794]; cum tamen scriptum sit: 
Nemo vadit ad Patrem, nisi per me (Joan.
______________________________________________________________________
XIV, 6)? ut nunc ipse sibi inimicos subjicit, et tamen Deus ei subjecit; 
omne per hoc opus ejus, Dei in eo esse opus testans. Et cum non nisi per 
eum eundum ad Patrem sit; ad eum tamen, nisi Pater adduxerit, non venitur. 
Nam dum filius Dei intelligitur, paternae in eo naturae veritas discitur. 
Atque ita et cognito Filio Deus pater advocat, et credito Filio Pater suscipit: 
quia significatio et cognitio Patris in Filio sit per significationem in 
se Dei patris, religiosos nos in eum paterna religione perferentis. Adducit 
ergo ita Pater, dum quod principale est pater creditur. Ad Patrem autem 
nemo vadit nisi per Filium: quia cessante in nobis fide Filii, ignorabilis 
Pater est, non adituris ad paternam religionem, nisi prius Filii veneratione 
suscepta. Atque ita Filio
cognito, ad vitae nos aeternitatem Pater adducit et suscipit: et utrumque 
per Filium est, dum praedicatione per eum Patris, et perducit ad eum Pater, 
et ad Patrem ipse deducit. Ad absolutiorem itaque dicti praesentis intelligentiam 
commemoratio sacramenti istius fuit necessaria, ut per Filium esset, quod 
Pater nos et adducit et suscipit: et per hoc intelligeremus, 396 quatenus 
quod ipse sibi subjecit, Deus ei subjecit. Dei scilicet in eo natura per 
nativitatem manente, et ea quae ipse agit agente: dum ita agit, ut ea Deus 
agat; et tamen ipse ea, quae Deus egerit, agat: ita tamen, ut in eo quod 
ipse agit, filius Dei agere intelligatur; in eo vero quod Deus agit, paternae 
in eo naturae ut in filio proprietas sentiatur exsistere.
          34.
          Qui inimici Christo sint subjiciendi. --Evacuatis
itaque magistratibus et potestatibus, subjicientur ei sub pedibus inimici 
ejus. Et quos inimicos intelligi oporteat, idem Apostolus docuit, dicens: 
Secundum
Evangelium quidem inimici propter vos, secundum electionem autem dilecti 
propter patres[795]. Hos ergo inimicos crucis Christi meminimus: sed quia 
diecti propter patres sunt, scimus eos subjectioni reservatos, secundum 
quod dictum est: Non enim volo vos ignorare, fratres, sacramentum hoc, 
ut non sitis vobis sapientes: quoniam ex parte obtusio facta est in Israel, 
quoad usque plenitudo nationum intret; et sic omnis Israel liberabitur, 
sicut scriptum est[796], Et veniet a Sion, qui liberet, et avertat impietates 
ab Jacob, et hoc illis a me testamentum est, cum abstulero iniquitates 
eorum[797]. Inimici ergo subjicientur sub pedibus ejus.
          35.
          Subjiciuntur, quatenus gloriae Christi conformes. --Sed subjectionem 
illam quid consequatur, intelligendum
______________________________________________________________________
est, nempe illud, Novissime devicta est ab eo mors[798]. Devictio autem 
mortis nihil aliud quam resurrectio ex mortuis est: cum interitus corruptione 
cessante, vivae jam coelestisque naturae constituatur aeternitas, secundum 
quod dictum est: Oportet enim corruptivum istud induere incorruptionem, 
et mortale istud induere immortalitatem. Cum autem mortale istud induerit 
immortalitatem, tunc fiet verbum quod scriptum est: Absorpta est mors in 
contentione. Ubi est mors aculeus tuus? Ubi est mors contentio tua?[799]. 
In subjectione itaque inimicorum mors vincitur: et morte victa, immortalitatis 
vita succedit. Quae autem subjectionis perfecta illa post fidei subjectionem 
proprietas sit, idem Apostolus testatus est, cum ait, Qui transfigurabit 
corpus humilitatis nostrae conforme 397 corpori gloriae suae;
______________________________________________________________________
secundum efficaciae suae opera, qua possit subjicere sibi amnia[800]. Subjectio 
itaque etiam ea est, quae est ex natura in naturam concessio:
______________________________________________________________________
dum a se secundum quod est desinens, ei subjicitur, cujus concedit in formam. 
Desinit autem, non ut non sit, sed ut proficiat: fitque ex demutatione 
subditus, in speciem suscepti alterius generis transeundo.
          36.
          Filii subjectio, gloriae paternae consortium. --Denique ut sacramenti 
hujus esset ratio absoluta, post novissime devictam mortem, tum ait: Cum 
autem dixerit, Omnia subjecta sunt, absque eo qui subjecit ei omnia, tunc 
ipse subjectus erit illi, qui ei subjecit omnia, ut sit Deus omnia in omnibus[801]. 
Primus igitur sacramenti gradus est, subjecta esse ei omnia; et tunc ipsum 
subjectum fieri subjicienti sibi omnia: ut quemadmodum nos gloriae regnantis 
corporis sui subdimur, eodem rursum sacramento
______________________________________________________________________
ipse regnans in gloria corporis subjicienti sibi universa subdatur. Subdimur 
autem gloriae corporis sui, ut in ea simus claritate, qua regnat in corpore: 
quia corpori ejus conformes erimus.
          37.
          Corporis Christi gloria. --Et quidem gloriam regnantis nunc corporis 
sui Evangelica non tacent. Ita enim scribitur, Domino dicente: Amen dico 
vobis, quoniam sunt aliqui de adstantibus istis, qui non gustabunt mortem, 
donec videant filium hominis venientem in regno suo[802]. Et factum est 
post dies sex, assumpsit Jesus Petrum et Jacobum et Joannem fratrem ejus, 
et ducit illos in montem excelsum seorsum, et transfiguratus est Jesus 
ante eos, et resplenduit facies ejus ut sol, vestimenta autem ejus
______________________________________________________________________
facta sunt sicut nix[803]. Gloria itaque venientis in regnum corporis Apostolis 
demonstrata est: Nam in habitu Dominus gloriosae transformationis suae 
constitit, regnantis corporis sui claritate patefacta.
          38.
          Consortium illius nobis promissum. --Et hujus quidem gloriae 
suae consortium Apostolis pollicens, ait: Sic erit in consummatione saeculi. 
Mittet filius hominis angelos 398 suos, et colligent de regno ejus omnia 
scandala et qui faciunt iniquitatem, et mittet eos in caminum ignis; ibi 
erit fletus et stridor dentium. Tunc justi fulgebunt sicut sol in regno 
patris eorum:
______________________________________________________________________
qui habet aures audiendi, audiat[804]. Numquid non omnibus naturales corporalesque 
aures ad dictorum audientiam patent, ut ad audiendum dominica admonitione 
fuerit necessarium? Sed sacramenti scientiam Dominus insinuans, auditionem 
doctrinae fidelis exegit. In consummatione itaque saeculi de regno ejus 
scandala auferuntur. Habemus ergo regnantem Dominum secundum corporis claritatem, 
quo usque scandala auferantur. Habemus rursum conformes nos gloriae corporis 
sui in regno Patris, tamquam in solis claritate fulgentes: in qua habitum 
regni sui Apostolis in monte transformatus ostendit.
          39.
          Gloriam impertiens, tradit nos regnum Deo sine regni sui damno. 
Regnum traditum, nos. Tradens Christus, et hoc quatenus homo. --Tradet 
ergo regnum Deo patri: non ita, tamquam tradens potestate concedat, sed 
quod nos conformes gloriae corporis sui facti regnum Dei erimus. Non enim 
ait: Tradet suum regnum; sed Tradet regnum[805], effectos nos per glorificationem 
corporis sui regnum Deo traditurus. Nos itaque tradet in regnum, secundum 
hoc in Evangeliis dictum: Venite, benedicti patris mei, possidete praeparatum 
vobis regnum a constitutione mundi[806]. Fulgebunt ergo justi ut sol in 
regno patris eorum. Tradet enim Filius Deo regnum eos, quos vocavit in 
regnum, quibus et beatitudinem sacramenti hujus spopondit dicens: Beati 
mundo corde, quoniam ipsi Deum videbunt[807]. Regnans itaque avertet scandala, 
et tunc justi in regno Patris
______________________________________________________________________
tamquam sol fulgebunt. Tradet autem Deo patri regnum: et tunc quos regnum 
Deo tradiderit, Deum videbunt. Et quod regnum, ipse testatus est dicens 
ad Apostolos: In vobis enim est regnum Dei[808]. Regnans itaque regnum 
tradet. Et si quis quaerat quis iste sit tradens regnum, audiet: Christus 
resurrexit a mortuis, 399 primitiae dormientium; quoniam per hominem mors, 
et per hominem resurrectio mortuorum[809]. Omnis enim hic nunc praesentis 
quaestionis sermo de sacramento corporis est, quia Christus primitiae ex 
mortuis est. Quo autem Christus mysterio ex mortuis resurrexit, Apostolo
______________________________________________________________________
dicente noscamus: Memento Christum a mortuis resurrexisse, de semine David[810]: 
mortem itaque et resurrectionem ex ea tantum docens dispensatione esse, 
qua caro est.
          40.
          Subjectionis Christi causa, ut sit Deus omnia in omnibus. Qui 
id fiat. --Regnat autem in hoc eodem glorioso jam suo corpore, donec evacuatis 
magistratibus, et morte devicta subjiciat sibi inimicos. Et quidem ab Apostolo 
servatus hic modus est, ut magistratibus et potestatibus evacuatio, inimicis 
vero subjectio deputaretur. Quibus subjectis, subjicietur subjicienti sibi 
omnia, Dominus scilicet, ut sit Deus omnia in omnibus[811], naturae assumpti 
corporis nostri natura paternae divinitatis invecta. Per id enim erit omnia 
in omnibus Deus,
______________________________________________________________________
quia secundum dispensationem ex Deo et homine hominum Deique Mediator, 
habens in se ex dispensatione quod carnis est, adepturus in omnibus ex 
subjectione quod Dei est, ne ex parte Deus sit, sed Deus totus. Non alia 
itaque subjectionis causa est, quam ut omnia in omnibus Deus sit, nulla 
ex parte terreni in eo corporis residente natura, ut ante in se duos continens, 
nunc Deus tantum sit; non abjecto corpore, sed ex subjectione translato; 
neque per defectionem abolito, sed ex clarificatione mutato; acquirens 
sibi Deo potius hominem, quam Deum per hominem amittens. Subjectus vero 
ob id, non ut non sit, sed ut omnia in omnibus Deus sit; habens in sacramento 
subjectionis esse ac manere
quod 400 non est, non habens in defectione ita se carere, ne non sit.
          41.
          Praedicta ex Evangeliis confirmantur. --Et quamquam ad intelligentiae 
hujus religiosam securitatem sufficiat nobis apostolica auctoritas, subjiciendum 
esse in tempore et per dispensationem Dominum Jesum Christum primitias 
dormientium, ut sit Deus omnia in omnibus: per quod non divinitatis infirmitas 
est, sed assumptionis profectus, dum homo et Deus, jam Deus totum est: 
tamen ne forte, quia et clarificatum in corpore dum in eo regnat, et postea 
subjiciendum ut Deus omnia in omnibus sit credimus, non etiam ex Evangeliis 
praesumpsisse existimemur; fidei nostrae testimonium non solum apostolicorum, 
sed etiam dominicorum
dictorum professione est adstruendum; ut quod loquente Paulo Christus locutus 
est, id ante Paulum Christus ipse sit jam locutus.
          42.
          De filii hominis gloria. --Dispensationem itaque gloriae hujus 
Apostolis suis absoluta verborum significatione demonstrans ait: Nunc glorificatus 
est filius hominis, et Deus glorificatus est in eo. Si Deus glorificatus 
est in eo, et Deus glorificavit eum in se, et Deus protinus glorificavit 
eum[812]. Habemus primum gloriam filii hominis, deinde in filio hominis 
Dei gloriam, in eo quod dictum est: Nunc honorificatus est filius hominis, 
et Deus honorificatus est in eo. Hoc enim primum spectat ad corporis gloriam, 
quae ex naturae divinae consociatione
______________________________________________________________________
gloriam mutuaretur. Succedit deinde gloriae plenioris profectus, ex incremento 
indultae jam corpori gloriae capessendus: Si Deus honorificatus est in 
eo, et Deus honorificavit eum in se, et Deus protinus honorificavit eum[813]. 
Per hoc enim glorificavit eum Deus in se, quia jam in eo glorificatus sit 
Deus. Nam quod 401 Deus in eo glorificatus est, ad corporis gloriam spectat, 
per quam Dei gloria intellecta per corpus est, gloria Dei per gloriam filii 
hominis intelligenda. Quod vero quia glorificatus in eo Deus est, et ideo 
glorificavit eum Deus in se; per incrementum glorificati in eo Dei, glorificavit 
eum in se Deus, ut quia jam regnat in gloria, quae ex Dei gloria est, ipse 
exinde in Dei gloriam transeat. In se enim eum Deus glorificavit, id est,
______________________________________________________________________
in ea natura qua Deus est quod est: ut sit Deus omnia in omnibus, toto 
jam in Deum ex ea qua homo est dispensatione mansuro. Nec sane de tempore 
tacuit dicens: Et Deus glorificavit eum in se, et Deus protinus glorificavit 
eum (Ibidem): ut quia prodeunte ad proditionem Juda gloriam, quae sibi 
post passionem consecutura resurrectione futura esset, significasset in 
praesens; eam, qua in se eum Deus glorificaturus esset, in posterum reservaret; 
Dei in eo gloria per virtutem resurrectionis ostensa, ipso vero in Dei 
gloriam, id est, in Deum omnia in omnibus ex subjectionis dispensatione 
mansuro.
          43.
          Subjectionem prave intelligentes coercentur. --Et in eo quidem 
quanta furoris haeretici stultitia est, desperare id Deo, quod humanis 
suis spebus
blandiatur; ut quod in homine Deus potens sit, id in se ipso efficiendo 
infirmus sit? Nec sermo
istud, nec sensus rationis capax loquitur, ut naturali quadam necessitate 
ad consulendum nobis obnoxius Deus, sibi nihil afferre beatitudinis possit: 
non quod profectu egeat, qui imperturbatae naturae virtutisque sit, sed 
quia per dispensationem et sacramentum magnae pietatis, qui Deus est, et 
homo est, impotens sibi sit hoc se totum praestare, quod Deus est; cum 
nobis non ambigue indulturus 402 sit id quoque nos esse, quod non sumus. 
Vitae enim humanae atque mortis finis est resurrectio: et certissimum militiae 
nostrae stipendium est incorrupta aeternitas, non ad poenae perseverantiam 
manens, sed ad perpetuae gloriae fructum jucunditatemque non desinens. 
Cum igitur haec nostra terrenorum corporum origo in habitum naturae potioris 
excedat, et conformis
gloriae dominici corporis fiat; Deus in forma servi repertus, licet jam 
glorificatus in corpore sit secundum quod in forma servi est, tamen conformis 
Deo non erit; ut qui nobis formam glorificati corporis sui tribuet, ipse 
corpori suo nihil ultra possit quam nobis ac sibi sit in commune praestare? 
Hoc enim quod dictum est: Tunc subjectus erit illi, qui ei subjecit omnia, 
ut sit Deus omnia in omnibus[814]; plerique haereticorum ita affirmant: 
ut idcirco subjiciendus sit Deo patri Filius, ut Pater per subjectionem 
Filii Deus sit omnia in omnibus; tamquam et adhuc perfectio Deo desit, 
quam per filii subjectionem sit adepturus: absolutae itaque ac beatae divinitatis 
inops intelligendus, si Deus esse omnia in omnibus per provectionem temporum 
consequetur.
______________________________________________________________________
          44.
          Deo pleno nil deest, nil accedit. --Ac mihi quidem Deum sola 
veneratione intelligenti, non minus
his respondere impium videtur, quam adesse; et de natura, quae humani sensus 
conceptionem excedat, verbis quorum adhuc significatio angustior quam intelligentia 
sit, enuntiare se posse confidere ac primum ambigere, desitne quid Deo, 
an plenus ipse sit, vel pleno jam pleniorem esse reliquum sit. Quod si 
Deus, cui non aliunde est quod Deus semper est, profectum habeat, ut plus 
sit aliquando; non potest tamen ad id pervenire, ne sibi nihil 403 desit: 
quia cui naturae profectus est reliquus, numquam intelligitur sine aliquo 
incremento residuo profecisse; dum natura ad profectum spectans, proficiens 
licet semper, semper tamen pateat ad profectum. Quod autem in plenitudine 
perfecta manet, semperque est, non sibi reliquit ut plenius sit: quia accessionem
plenitudinis plenioris perfecta plenitudo non capiat. Et haec quidem de 
Deo ita opinandi piae intelligentiae species est, Deo nihil deesse, plenumque 
esse.
          45.
          In cogitandis Dei rebus Apostoli exemplum. --Caeterum non ignorat 
Apostolus, cujusmodi de Deo confessionis voce testandum sit, dicens: O 
profundum divitiarum et sapientiae et scientiae Dei! quam incomprehensibilia 
sunt judicia ejus, et investigabiles viae ejus! Quis enim cognovit sensum 
Domini? aut quis consiliarius ejus fuit? aut quis prior dedit, et retribuetur 
illi? Quoniam ex ipso, et per ipsum, et in ipso sunt omnia; ipsi gloria 
in saecula saeculorum.[815]Non circumscribitur Deus mente terrena[816], 
neque hoc sapientiae suae profundum sensu intelligentiae penetrantis attingitur,
______________________________________________________________________
nec judicia constitutionum suarum perscrutantium ingenio apprehenduntur, 
nec viae cognitionis ejus investigabiles se consectantium studiis derelinquunt. 
In comprehensum profundum demersa ejus omnia sunt, nihilque de rebus ejus 
reperietur, nihil consectabitur. Sensum enim ejus nemo cognovit: et consilio 
non eguit externo. De nobis autem nunc omnis hic sermo est, non etiam de 
eo, per quem omnia sunt, qui est magni consilii Angelus
[817], qui et ait: Nemo novit Filium, nisi Pater; neque Patrem quis novit, 
nisi Filius, et cui voluerit Filius revelare[818]. Sed adversum imbecillas 
mentes nostras, et se ad definiendae circumscribendaeque naturae divinae 
demergentes profundum, confessione apostolicae protestationis utendum est: 
ne temeraria opinio aliquid sibi de Deo, praeter quam docetur, usurpet.
          46.
          Quae in humanum cadant intellectum. --Communis autem haec naturalium 
causarum intelligentia est, nihil in sensum cadere, nisi quod sensui subjacet, 
ut aut 404 res aliqua proposita oculis, aut opus quodque ipso sensu nostro 
ac mente posterius: quorum unum, quod aut attrectatur aut cernitur, concedit 
intra opinionis nostrae sententiam,
______________________________________________________________________
ipso tactu visuque moderandum; aliud vero, quod fit in tempore, et quodam 
juniore a nobis aut gignitur aut constituitur exordio, quia sensum intelligentiae 
non praevenit, judicio quoque sensus dijudicantis obnoxium est. Non enim 
aut aspectus noster invisibilia dijudicat, qui non nisi tantum conspecta 
discernat: aut mens nostra se in id, quo non extitit, tempus exstendet, 
et antiquiora ortu suo pervestigabit, cum non nisi earum rerum tantum opinioei, 
quarum ipse sit senior, relinquatur: quae plerumque ipsa per necessitatem 
naturalis suae infirmitatis incerta, absolutam scientiam in causarum cognitione 
non teneat; nedum modo earum, quae ante se sint aeterna ratione, sensu 
ultra nativitatem suam redeunte percipiat.
          47.
          Deus imperscrutabile profundum. Nullus eget. --Et idcirco Apostolus, 
quia numquam nisi ea in cognitionem caderent, quae sensui posteriora succederent, 
commemorato sapientiae Dei profundo, et inexscrutabilium judiciorum infinitate, 
et investigabilium viarum secreto, et incogniti sensus ignoratione, et 
consilii non communicati inintelligentia, subjecit: Quis enim prior dedit, 
et retribuetur illi? Quoniam ex ipso et per ipsum et in ipso sunt
omnia, ipsi gloria in saecula saeculorum[819]. Deus, qui semper est, non 
subjectus est modo, neque ab anteriore sui aliquo motu mentis aut intelligentiae 
praevenitur. Et idcirco investigabile et imperscrutabile ipse totus profundum 
est. Totus autem ita, ut non per hoc definitus in modum sit, sed intellectus 
sit in immenso: quia a nemine quod est sumpsit, nec prior ei dedit aliquis, 
ut retribui officium danti oporteat. Ex ipso enim et per ipsum et in ipso 
omnia sunt. Non eget ex se et per se et intra se manentibus; nec qui origo, 
nec qui opifex est, nec qui continens est,et internis externus, 405 et 
effectis conditor: et suorum ipse egens numquam est. Nihil ante est, nihil 
aliunde, nihil extra se est. Quo igitur caret plenitudinis profectu, ut 
per
______________________________________________________________________
tempus adhuc Deus omnia in omnibus sit? Vel unde sumet, extra quem nihil 
est? nihil autem ita, ut semper ipse sit. Et qui ipse semper est, et extra 
quem nihil est, quo incremento explendus est, vel quo augmento demutandus 
est, dicens: Ego sum, et non demutor[820]: cum non relinquatur vel ad demutationem 
locus, vel ad profectum causa, vel ad aeternitatem anterius, vel ad Deum 
aliud praeter quam Deus ipse est? Non ergo per subjectionem Filii Deus 
erit omnia in omnibus: neque per causam consummabitur, ex quo et per quem 
et intra quem omnis causa consistat. Manet itaque ut est semper Deus, nec 
profectu eget qui ad id quod est, ex se ac sibi semper est.
          48.
          Filius indemutabilis. Exinaniens se non est demulatus.
______________________________________________________________________
Deum esse omnia in omnibus profectus noster est. --Sed ne in unigenitum 
quidem Deum demutandae naturae cadit necessitas. Deus enim est, quod plenae 
ac perfectae divinitatis est nomen. Nam ut superius docuimus, et repetitae 
gloriae significatio, et subjectionis causa est, ut sit Deus omnia in omnibus; 
esse autem Deum omnia in omnibus, sacramentum est, non necessitas. In forma 
enim Dei manens formam servi assumpsit, non demutatus,
sed se ipsum exinaniens, et intra se latens, et intra suam ipse vacuefactus 
potestatem: dum se usque ad formam temperat habitus humani, ne potentem 
immensamque naturam assumptae humilitatis non ferret infirmitas; sed in 
tantum se virtus incircumscripta moderaretur, in quantum oporteret eam 
usque ad patientiam connexi sibi corporis obedire. Quod autem se ipsum 
intra se vacuefaciens continuit, detrimentum non attulit potestati; cum 
intra hanc exinanientis se humilitatem, virtute tamen 406 omnis exinanitae 
intra se usus sit potestatis.
          49.
          Quod itaque Deus erit omnia in omnibus, assumptionis nostrae 
profectus est. Qui enim, cum esset in forma Dei, repertus est in forma 
servi, rursum confitendus est in gloria Dei patris: ut non ambigue
in ejus forma manens intelligatur, in cujus erit gloria confitendus. Dispensatio 
itaque tantum est, non demutatio: in eo enim est, in quo erat. Sed cum 
medium est quod esse coepit, id est, homo natus; totum ei naturae, quae 
antea Deus non fuit, acquiritur, cum Deus esse omnia in omnibus post sacramentum 
dispensationis ostenditur. Nostra haec itaque lucra sunt, et nostri profectus, 
nos scilicet conformes efficiendi gloriae corporis Dei. Caeterum unigenitus 
Deus, licet et homo natus sit, non tamen aliud quam Deus omnia in omnibus 
est. Subjectio enim illa corporis, per quam quod carnale ei est, in naturam 
spiritus devoratur, esse Deum omnia in omnibus eum, qui praeter Deum et 
homo est, constituet: noster autem ille homo in
id proficit. Caeterum nos in hominis nostri conformem gloriam proficiemus, 
et in agnitionem Dei renovati, ad Creatoris imaginem reformabimur, secundum 
Apostoli dictum: Exuti veterem hominem cum actibus suis, et induti novum 
eum, qui innovatur in agnitionem Dei secundum imaginem ejus qui creavit 
eum[821]. Consummatur itaque homo imago Dei. Namque conformis effectus 
gloriae corporis Dei, in imaginem Creatoris excedit, secundum
______________________________________________________________________
dispositam primi hominis figurationem. Et post peccatum veteremque hominem, 
in agnitionem Dei novus homo factus, constitutionis suae obtinet perfectionem, 
agnoscens Deum suum, et per id imago ejus: et per religionem proficiens 
ad aeternitatem, et per aeternitatem Creatoris sui imago mansurus.
        407-408 LIBER DUODECIMUS.
Adversus solemnia haereticorum effata, Non fuit antequam nasceretur, et, 
De non exstantibus factus est, aeternam divinamque Christi nativitatem 
tuetur. Et illis quidem volentibus creaturam eum esse, quia de se Sapientiae 
nomine dixerit, Dominus creavit me, resistit Hilarius; 1º quia colitur 
Christus, cum vetitus sit cultus creaturae; 2º quia cuncta per eum
condita sunt, et proprium ei Creatoris est nomen; 3º quia in eum non cadit 
ut speret, ut serviat, ut non sponte subjectus sit, ut liberandus sit: 
quibus obnoxia est, secundum Apostolum, omnis creatura; 4º quia cum forma 
Dei sit natura Dei, si Christus in forma Dei manens creatura est, erit 
quoque Pater creatura; 5º quia Patri et Filio aequalis honor est deferendus; 
6º quia Pater uteri nomine illum e propria substantia sese genuisse significat: 
postremo quia nusquam eum Pater nisi proprium Filium appellat, nec ille 
Deum nisi proprium Patrem. Contra alii Filii significantur facti, non nati; 
nec usquam proprietatis nomine donantur. Ubi enim ait Deus, Filios genui, 
non addit meos. Ita vero dicit, Filius meus primogenitus Israel, ut meus 
in primogenitum,
non in Filium cadat.
Deinde aeternitatem attingit nativitatis Christi, a caeterarum rerum origine 
eo differentis, quod illae per causam quae ex nihilo sit, et post tempus 
quo non fuerint, fiant; ipse vero cum ex eo sit qui est, neque non aliquando, 
neque ex causa nihilo umquam obnoxia fuerit.
Objectantibus, Si natus est, aliquando non fuit; non enim fuit antequam 
nasceretur: Respondet, Filium ab aeterno Patre natum, perinde aeternum 
esse.
Ad id quod reponunt, Omne quod natum est, non fuit; quia in id natum est 
ut esset: hoc de rebus humanis concedit, negat de divinis, in quibus ut 
semper est Pater, ita et semper est Filius: cujus nativitas cum ante tempora 
aeterna sit, nec tempori subjacet, nec
nostro sensui.
Instant: Si non percipitur non fuisse antequam natus, sentiendus est natus 
esse qui erat. Quibus responsio est, eum qui natus praedicatur, non percipi 
prius fuisse; sicut nec intelligi aliquando non fuisse, qui semper natus 
sentitur.
Neque efficacius Deum non semper patrem fuisse confingunt; si quidem ex 
Salomonis, David et Pauli verbis non ambigua est Filii aeternitas. Hanc 
ita evidenter
demonstrat Sapientia, cum non modo se ante saecula fundatam, sed et aeternae 
rerum praeparationi adfuisse, et perinde aeternis coaeternam esse declarat: 
ut Christum ante Mariam exstitisse Judaeus hinc convinci facile possit.
Moveret forte quod creatam se dicat, nisi se doceret et genitam. Neque 
vero idipsum duobus verbis significasse existimanda est, quae creatam se 
per causam, ante causam autem genitam profitetur.
Ita etiam dum Patrem mundi fabricatorem esse docet, impium illum sensum 
enecat, quo ipsam in opera creatam ita interpretantur, ut saeculi efficiendi 
causa Christus primum effectus sit: cum non nativitatis, sed dispensationis 
suae respectu Christus dictus sit in opera creatus; quam quidem dispensationem 
ab initio
saeculi obierit, dum per assumptam variae creationis speciem Adae, Cain, 
Abel, Noe, Agar, Abrahae, Moysi, Jacob aliisque Patribus se conspicabilem 
praebuit. Hic attingitur, neque rejicitur ut impia, sed ut indocta, quorumdam 
interpretatio, qui aeternam quoque nativitatem ibi creatum ea fere ratione 
dici putant, qua Christum ex Maria vere natum, factum tamen Paulus praedicarit: 
ut nimirum omnis in generatione illius passionis opinio amoveatur. Tandem 
Hilarius confessione fidei suae de Patre, Filio et Spiritu Sancto librum 
hunc ac totum opus absolvit.
            1.
          409 Ipsa haereticorum objecta ducunt ad veritatem. -- Tendimus 
tandem, jam sancto Spiritu prosequente, ad tutum securae fidei tranquillumque 
portum. Atque ita ut multo mari ventoque jactatis
accidere saepissime solet, ut cum eos circa oras portuum impediti et graves 
fluctus nonnumquam morentur, ad ultimum in notam sibi fidamque stationem 
ipse ille ingentis terribilisque undae aestus impellat. Quod nobis, ut 
spero, duodecimo hoc adversum haereticam tempestatem nitentibus libro continget: 
ut cum in eo gravissimae impietatis fluctui communitam puppim damus, ipse 
ille nos fluctus ad optatae quietis sinum devehat. Omnibus enim incerto 
doctrinae vento circumactis, hinc metus, hinc periculum, hinc etiam saepe 
naufragium est, quia unigenitus Deus sub prophetica auctoritate creatura 
esse defenditur: ut in eo non sit nativitas, sed creatio, quia ex persona 
Sapientiae dictum est, Dominus creavit me initium viarum suarum[822]. Hic 
hiemis eorum
______________________________________________________________________
maximus fluctus est, haec tortuosi turbinis gravis unda est: quae excepta 
a nobis, et securo navigio infracta, usque ad ipsum nos tutissimum portum 
optati littoris prosequitur.
          2.
          Certa de Filio fidei veritas. --Non incertis autem neque otiosis, 
nautarum modo, nitimur spebus: quos interdum votis magis quam fiducia navigantes, 
vagi instabilesque venti aut deserunt, aut depellunt. Caeterum nobis adest 
inseparabilis fidei Spiritus
dono unigeniti Dei permanens, et nos indemutabili cursu ad tranquilla deducens: 
Non enim Dominum Christum creaturam, quia neque ipse est; neque facturam, 
quia facturarum omnium ipse est Dominus: sed Deum novimus, Deum Dei patris 
propriam generationem. Nos quidem omnes, secundum bonitatis dignationem, 
dicti assumptique sumus Dei filii; sed ille verus unus patri Deo filius, 
et vera atque absoluta, manens tantum in cognitione utriusque, nativitas. 
Nostra vero tantum haec sola religio est, Filium confiteri non adoptivum, 
sed natum; neque electum, sed generatum. Non enim aut factum, aut 410 non 
natum praedicamus: quia neque Creatorem creaturis comparamus, neque nativitatem 
sine generatione mentimur. Non per se est, qui per nativitatem est. Neque 
non natus est, qui filius est.
Neque qui filius est, aliter potest quam nascendo esse quod filius est.
          3.
          Apud Arianos pugnat secum propheticus et evangelicus Spiritus. 
--Nemini autem dubium est, contrarias semper obnitentesque impietatis causas 
esse causis religionum: neque posse id pie suscipi, quod impie susceptum 
esse decernitur: ut aut hi nunc novi apostolicae fidei emendatores evangelicum 
et propheticum Spiritum in lites dividant, et in jurgia partiantur; aut 
hi aliter prophetaverint, et hi aliter praedicaverint: quia Salomon ad 
creaturae nos venerationem vocet, Paulus vero servientes creaturae coarguat. 
Quae utique non videntur sibi secundum impietatis intelligentiam convenire[823]ut 
Apostolus, et per legem edoctus, et per praefinitionem segregatus,
______________________________________________________________________
[824], et per loquentem in se Christum loquens, prophetiam aut ignoraverit 
aut non ignoratam dissolverit: et nescierit creaturam Christum, quem creatorem 
nuncupaverit; et vetuerit creaturae religionem, qui soli Creatori serviendum 
monuerit dicens: Qui immutaverunt veritatem Dei in mendacium, et servierunt 
creaturae praeterito Creatore, qui est benedictus in saecula saeculorum[825].
______________________________________________________________________
          4.
          Christus proprie creator nuncupatur. --Parumne arguit hanc falsiloquii 
impietatem, loquens in Paulo Christus Deus? Parumne demutatae veritatis 
mendacium damnat? Per Dominum enim Christum creata omnia sunt: et idcirco 
ei proprium nomen est ut creator sit. Non cadit in eum efficientiae suae 
et natura et nuncupatio. Testis nobis est Melchisedech, creatorem coeli 
atque terrae Deum ita praedicans: Benedictus Abraham Deo summo, qui creavit 
coelum et terram[826]. Testis est et Osee propheta dicens: Firmans coelum, 
et creans terram ego Dominus Deus tuus, cujus manus creaverunt omnem militiam 
coeli (Osee, XIII, 4). Testis et Petrus ita scribens: Quasi fideli creatori 
commendantes animas vestras[827]. Quid operis nomen opifici imponimus? 
Quid
______________________________________________________________________
nostris Deum cognominamus? Creator 411 noster est, creator omnis militiae 
coelestis est.
          5.
          Christus nequit dici creatura --Haec cum ad Filium, per quem 
facta sunt omnia, apostolica atque evangelica fide intelligenda referantur; 
quomodo his ipsis quae gessit aequabitur, et in ea erit naturae nuncupatione, 
qua cuncta sunt? Primum quidem humanae intelligentiae sensus haec respuit, 
ut creator creatura sit; quia creatio per creatorem est. Qui si creatura 
sit; et corruptioni subditus est, et expectationi obnoxius est, et servituti 
subjectus est. Ait enim idem beatus apostolus Paulus: Etenim longinqua 
exspectatio creaturae revelationem filiorum Dei exspectat. Vanitati enim 
creatura subjecta est non sponte, sed propter eum qui subdidit eam in spe.
Quia et ipsa creatura liberabitur a servitute corruptionis in libertatem 
claritatis filiorum Dei[828]. Si igitur Christus creatura est, necesse 
est sub spe longinquae exspectationis incertus sit, et longa ejus exspectatio 
nostra potius exspectet, et expectans ea vanitati subjectus sit, et per 
necessitatis subjectionem non sponte subjectus sit. Subjectus autem non 
sponte cum sit, necesse est et servus sit; servus autem cum sit, maneat 
etiam in corruptione
______________________________________________________________________
naturae. Haec enim omnia creaturae propria esse Apostolus docet: a quibus 
per longinquam exspectationem liberanda, secundum humanam gloriam clarescet. 
Et o imprudentem de Deo atque impiam professionem, his eum per creaturae 
contumeliam ludibriis deputare, ut speret, ut serviat, ut coactus sit, 
ut cognitus sit, ut liberandus sit in nostra, non in sua, cum de suis nos 
ad aliquid provehamur.
          6.
          Si creatura est, creatura pariter est Pater: quia Filio natura 
est Patris. Exinanitio Verbi est abolitio. --Sed impietas nostra cum ingenti 
perfidiae incremento per hanc illicitae vocis audaciam procedit: ut quia 
Filius creatura sit, Pater quoque non differat a creatura. Christus enim 
in forma Dei manens, formam
servi accepit: et qui in forma Dei est, si creatura est, Deus non aberit 
a creatura, quia in forma Dei sit creatura. Esse autem in forma Dei, non 
alia intelligentia est, quam in Dei manere natura: per quod et Deus creatura 
412 est, quia in natura ejus sit creatura. Qui autem in forma Dei erat, 
Deo se aequalem esse non rapuit; quia ex Dei aequalitate, id est, ex forma 
ejus in servi formam decederet[829]. Decedere autem ex Deo in hominem, 
nisi se ex Dei forma Deus evacuans, non potuit. Evacuans autem se non abolitus 
est, ne esset; cum esset aliud quam fuisset. Neque enim defecit ex sese, 
qui se evacuavit in sese: cum virtutis potestas etiam in evacuandi se potestate 
permaneat; et in formam servi transisse, non sit naturam Dei
______________________________________________________________________
perdidisse, cum formam Dei evacuasse nihil aliud quam virtus divinae sit 
potestatis.
          7.
          Filio debetur honor aequalis Patri. --Adeo autem in forma Dei 
esse, nihil aliud est quam aequalem Deo esse: ut aequalitas honoris Domino 
Jesu Christo, qui in forma Dei est, debeatur, ipso dicente: Ut omnes honorificent 
Filium, sicut honorificant Patrem. Qui non honorificat Filium, non honorificat 
Patrem qui misit illum[830]. Numquam diversitas rerum, nisi et in honore 
diverso est. Res
______________________________________________________________________
enim eaedem venerationis ejusdem sunt: quia aut summus honor indigne inferioribus 
deferetur, aut cum contumelia superiorum inferiora his aequabuntur in honore. 
Filius autem si ut creatio potius quam nativitas sit, per venerationem 
exaequabitur Patri; nulla nobis religio honoris ad Patrem est, cum tanta 
nobis ejus veneratio imposita sit, quanta est creaturae: sed quia Deo patri 
in eo, quod ex eo Deus est natus, aequalis est; est etiam aequalis in honore. 
Filius enim est, non creatura.
          8.
          Deus partibus carens ex utero dicitur genuisse, quia ex se. Filium 
de nihilo volentibus non suppetit loci dicti sensus. --Et haec de illo 
praeclara vox Patris est, Ex utero ante luciferum genui te. Non praejudicatur 
autem Deo, ut saepe jam diximus, per infirmitatem
nostrae intelligentiae; ut per id, quod ex utero genuisse se dixit[831], 
ex partibus internis externisque per membra coeuntibus, tamquam corporalium 
causarum originibus consistat: cum extra naturalium necessitatum causam 
liber atque absolutus, naturae totius dominus manens, proprietatem nativitatis 
Unigeniti sui ex indemutabilis naturae suae virtute significet. Ex spiritu 
enim 413 spiritus nascens, licet de proprietate spiritus, per quam et ipse 
spiritus est, nascatur: non tamen alia ei praeter quam perfectarum atque 
indemutabilium causarum ad id quod nascitur causa est. Et ex causa licet 
perfecta atque indemutabili nascens, necesse est ex causa in causae ipsius 
proprietate nascatur. Proprietas autem humanarum necessitatum intra causas 
uteri continetur.
______________________________________________________________________
Sed Deo non ex partibus perfecto, sed indemutabili per spiritum, quia Deus 
spiritus est[832], non est internarum causarum naturalis necessitas. Sed 
quia nobis spiritus de spiritu nativitatem praedicabat, sensum nostrum 
causarum nostrarum instituit exemplo; non in exemplum nativitatis, sed 
ad intelligentiam generationis; ut exemplum illud non ad necessitatem proficiat, 
sed ad sensum. Si igitur creatio est unigenitus Deus: et quid sibi vult 
significatio intelligentiae, quae per consuetudinem
______________________________________________________________________
nativitatis humanae intelligentiam divinae generationis ostendit?
          9.
          Per membra nostri corporis significantur operationes Dei. --Plerumque 
enim per haec nostrorum corporum membra, operationum suarum nobis Deus 
momenta significans, sensum nostrum usu intelligentiae communis edocuit, 
cum ait: Cujus manus creaverunt omnem militiam coeli (Oseae, XIII, 4); 
vel iterum, Oculi Domini super justos[833]; vel rursum, Inveni David filium 
Jesse virum secundum cor meum[834]. Cum enim et voluntas significetur in 
corde, per quam David morum probitate complacuit, et cognitio universitatis 
qua extra scientiam Dei nihil sit, sub oculorum vocabulo enuntietur, et 
operum efficientia, quia nihil non ex Deo
______________________________________________________________________
sit, per nomen manuum intelligatur: volens et providens et agens Deus cuncta, 
sub significatione causarum corporalium intelligendus sine ministerio corporali, 
quomodo 414 jam in eo, quod ex utero genuit, non per causam corporalem 
humanae originis; intelligendae etiam spiritalis nativitatis sensus affertur; 
cum per caeteras membrorum significationes, caeterarum quoque in Deo efficientiarum 
demonstretur effectus?
          10.
          Dictum est EX UTERO ad verae nativitatis ostensionem. --Quia 
ergo proponitur cor ad voluntatem, oculi ad visum, manus ad effectum, cum 
tamen ultra partium infectam comparationem Deus et velit et provideat et 
peragat, et haec eadem per cor et oculos et manum enuntietur: nonne significatio, 
qua ex
utero genuit, verae nativitatis ostensio est? non quod ex utero genuerit, 
sicuti nec per manum agat, nec per oculos videat, nec per cor velit: sed 
quia per significationem horum vere omnia et agat et videat et velit, ita 
per significationem uteri, vere ex se genuerit quem genuit, non per causam 
uteri, sed
ad veritatis professionem: sicuti nec per causas corporum aut velit aut 
videat aut agat, sed utatur his partium nuncupationibus, ut per corporalium 
ministeria virtus efficientiarum incorporalium sentiatur.
          11.
          Propheta facturam non dicit, quem Deus testatur filium. --Natura 
igitur humanae consuetudinis non sinit, sed nec Dominicae doctrinae sententia 
patitur, magistro discipulum praeesse, vel servum imperare domino: quod 
alterum alteri et per ignorantiam subjaceat, ut ignarus scienti; et per 
conditionem infirmum sit, ut dominatui servitus. Quae cum ita esse commune 
judicium sit; cujus nunc nos temeritatis exemplo Deum creaturam, et filium 
facturam et dicemus et existimabimus: cum nusquam nobis hoc de
se et Magister et Dominus servus ac discipulis suis locutus sit, neque 
nativitatem suam aut creationem aut facturam docuerit? sed et Pater nihil 
umquam aliud quam filium testatus sit, et 415 Filius nihil aliud quam proprium 
sibi Deum patrem professus sit? natum utique, non factum aut creatum se 
asserens, sicuti ait: Omnis qui diligit Patrem, diligit et Filium, qui 
natus est ex eo[835].
          12.
          Operi non convenit filii nomen. --Factura autem opera creaturarum 
sunt, non generationis nativitas. Non enim coelum filius, aut terra filius, 
aut mundus nativitas est, de quibus dictum est, Omnia per eum facta sunt[836], 
et per Prophetam, Opera manuum tuarum sunt coeli[837]: et per eumdem, Opera 
manuum tuarum non omittas (Psal.
______________________________________________________________________
CXXXVII, 8). Numquid pictori pictura filius, aut gladius fabro filius aut 
architecto domus filius? Haec enim opera efficientium sunt; at vero patri 
solus, qui ex eo nascitur, filius est.
          13.
          Nos Dei filii facti, non nati, ideoque non sui. --Et nos quidem 
filii Deo, sed per facturam filii. Fuimus
enim aliquando filii iracundiae[838]; sed filii Deo per spiritum adoptionis 
effecti, et dici id meremur potius quam nascimur. Et quia omne quod fit, 
ante quam fiat, non fuit; nos cum filii non fuissemus, ad id quod sumus 
efficimur. Ante enim filii non eramus: sed post quam meruimus hoc sumus. 
Sumus autem non nati, sed facti; neque generati, sed acquisiti. Acquisivit 
enim sibi Deus populum[839]: et per hoc genuit. Genuisse autem Deum filios, 
numquam cum proprietatis significatione cognoscimus. Non enim ait: Filios 
meos genui et exaltavi: sed hoc tantum: Filios genui et exaltavi[840].
          14.
          Objectio quod Israel et proprius dicatur et factus. --Nisi forte 
in eo quod ait: Filius primogenitus
______________________________________________________________________
meus Israel[841], quisquam hoc quod primogenitus meus dixit, ad detrahendam 
Filio proprietatem generationis intelliget; ut quia et de Israel dixerit 
meus, assumptio factorum filiorum pro nativitatis proprietate usurpata 
sit? et idcirco non sit nativitati Dei proprium, quod de eo dictum est: 
Hic est filius meus dilectus[842]; cum meus etiam illis proprium esse dicatur, 
quos non natos esse manifestum est. Non natos autem esse, licet nati esse 
dicantur, vel ex eo docetur cum dicitur, Populo qui nascetur, quem fecit 
Dominus[843].
          15.
          Israel non proprius filius, sed proprius primogenitus. Non est 
proprie filius qui sit cum non fuisset. --Ergo populus Israel nascitur, 
ut fiat: neque per id quod nasci dicitur, non 416 intelligitur
______________________________________________________________________
et fieri. Ex adoptione enim est filius, non ex generatione; neque ei proprietas, 
sed nuncupatio est. Nam licet primogenitus meus de eo scriptum sit; longe 
tamen multumque differt, Filius meus dilectus, et Filius primogenitus meus. 
Ubi enim nativitas est, ibi Filius meus dilectus: ubi vero electio ex gentibus 
est, et adoptio per voluntatem est, ibi Filius primogenitus meus. Hic quod 
suus est, ad primogenitum est: illic quod suus est, ad filium est. Et in 
nativitate filius primum suus et sic dilectus; et in electione filius primum 
primogenitus, et sic postea suus: ut, adoptato ex omnibus populis
filio Israel proprium esset, quod primogenitus est; nato vero uni Deo manifestum 
sit proprium esse, quod filius sit. Non est itaque vera et perfecta nativitas, 
ubi deputatur magis, quam generatur: quia non ambiguum est eum populum, 
qui in filium nascatur, et fieri. Quod autem fit cum non fuisset, et per 
id quod factum est dicitur nasci; non est in eo vera nativitas, quia ante 
aliud quam natum est fuerit. Et idcirco non fuit antequam nasceretur, id 
est, antequam fieret: quia qui ex gentibus filius est, gens est ante quam 
filius: ac per id non vere filius, quia non semper filius. Unigenitus autem 
Deus neque non fuit aliquando non filius, neque fuit aliquid ante quam 
filius, neque quidquam aliquid ipse nisi filius. Atque ita qui semper est 
filius,
non reliquit id de se intelligentiae, ne aliquando non fuerit.
          16.
          Rebus humanis commune est aliquando non fuisse et ex nihilo esse. 
--Et nativitates quidem humanae habent in tempore non fuisse: primum quia 
omnes ex his omnibus, qui ante non fuerint, nascantur. Nam tametsi unicuique 
nascentium ex eo sit origo qui fuerit; tamen ipse ille, ex quo nascitur, 
non fuit ante quam natus est. Dehinc ipse qui natus est, post quam non 
fuit natus est, tempore ante manente, quam nascitur. Nascens enim hodie, 
in eo quod hesternum fuit non fuit; et in id quod est, ex eo quod non fuit, 
coepit, et intra intelligentiam nostram est, hesterno id, quod hodie nascitur, 
non fuisse. Atque 417 ita nativitas ejus, per quam est,
post id quod non fuit manet; quia hodie primum post hesternum tempus esse 
necesse est, ut ei sit in tempore non fuisse Et haec quidem communia in 
rerum humanarum origine sunt, ut omnia initium sui, cum antea non fuissent, 
accipiant: primum quidem, ut docuimus, per tempus, deinde per causam. Et 
per tempus quidem non ambiguum est, quin ea, quae nunc coeperint, ante 
non fuerint: per causam vero, quia his non ex causa constet esse quod maneant. 
Revolve enim omnes originum causas, et intelligentiam in anteriora converte: 
invenies nihil coepisse per causam, dum omnia per virtutem Dei ad
id quod sunt creantur, non etiam nascuntur ex aliquo. Ex quo etiam unicuique 
generi per successionem ipsam naturale est, ne non fuerit et coeperit, 
dum et post tempus in tempore est: et cum semper universa post tempus sint, 
causam sui quoque de antea non exstantibus sumunt, dum ex his nascuntur 
quae non fuerint: ipso illo primo humani generis parente Adam ex terra, 
quae ex nihilo est, et post tempus id est, post coelum, terram, diem, solem, 
lunam et astra formato, qui et originem non habuerit nascendi et coeperit 
cum non fuisset.
          17.
          Unigenitus neque aliquando non fuit, neque ex nihilo. --Sed unigenito 
Deo, cui non praeest tempus anterius, non relinquitur ut aliquando non 
fuerit, quia ipsum illud aliquando jam prius est, deinde
non fuisse jam temporis est: et incipiet non post eum tempus esse, sed 
ipse esse post tempus, cui in eo quod ante quam nascitur non fuit, id ipsum 
in quo non fuit praeferetur. Deinde qui ex eo qui est natus est, intelligi 
non potest ex eo quod non fuit natus esse: quia ei is qui est, ad id quod 
est, causa est; non etiam id quod non est, origo nascendi est. Ergo cui 
neque in tempore est, ut aliquando non fuerit; neque in patre, 418 id est, 
auctore est, ut subsistat ex nullis: non reliquit id de se occasionis, 
ut aut ex nihilo natus sit, aut non fuerit antequam nasceretur.
          18.
          Arianorum contra Filii aeternitatem argutiae. --Non sum autem 
nescius plerosque eorum, quibus aut per impietatem obtusa mens sacramentum 
Dei non capit, aut per adversi spiritus dominationem sub specie
religionis obtrectandi Deo furor pronus est, affirmare simpliciorum auribus 
id solere: nos cum semper Filium fuisse dicamus, neque aliquid aliquando 
fuisse, quod non fuit; sine nativitate
eum per id, quod semper fuerit, praedicare: quia humani sensus opinione 
id quod semper fuit, non patiatur ut natum sit; « nascendi autem causa 
sit, ut sit quod non erat: esse vero quod non fuit, nihil aliud sub communi 
sensu esse, quam nasci. » Adjiciant vero haec arguta satis atque auditui 
placentia: « Si, inquit, natus est, coepit; et cum coepit, non fuit; et 
cum non fuit, non patitur ut fuerit. » Atque idcirco piae intelligentiae 
sermonem esse contendant, « Non fuit antequam nasceretur: quia ut esset 
qui non erat, non qui erat natus est. » Neque eguit nativitate qui erat, 
cum ad id ut esset qui non erat nasceretur.
          19.
          Quaestionum captiosarum virus. His fides praeferenda. --Ac primum 
oportuerat homines religiosam
divinarum rerum scientiam praeferentes, ubi evangelicae atque apostolicae 
praedicationis veritas praeferebat, callidae philosophiae tortuosas quaestiones 
abjicere, et sectari potius fidem quae in Deo est: quia sensum infirmum 
facile fidei suae praesidio sophisma syllogisticae interrogationis exueret, 
cum captiosa propositio responsionem simplicem, sibique secundum interrogationem 
rerum obsecundantem, ad ultimum jam sensus sui interrogatione spoliaret; 
ut quod professione amisisset, id jam conscientia non teneret. Quid enim 
tam necessario interrogationi obsecundabit, quam ut cum a nobis 419 quaeratur, 
Estne aliquid antequam nascitur? In professione nostra sit, non fuisse 
ante quod nascitur? Neque enim aut in natura aut in necessitate est, ut 
quod est nascatur: cum nasci quid ob id tantum ut
sit, non quia erat, necesse sit. Quod cum concessum fuerit a nobis, quia 
recte conceditur; exuti fidei conscientia, capti jam impiis atque alienis 
studiis acquiescimus.
          20.
          Hae non cavendae tantum, sed et confutandae. Fides docta quid 
praestet indoctae. --Quod providens ante beatus Apostolus Paulus, sicuti 
frequenter ostendimus, ut caveremus admonuit, dicens: Videte ne quis vos 
spoliet per philosophiam et inanem deceptionem, secundum traditionem hominum, 
secundum elementa mundi, et non secundum Christum, in quo inhabitat omnis 
plenitudo divinitatis corporaliter[844]. Cavendum igitur adversum philosophiam 
est, et humanarum traditionum non tam evitanda sunt studia, quam refutanda. 
Neque enim his ita concedendum est, quasi vincant potius quam fallant: 
quia nos Christum Dei virtutem et Dei sapientiam praedicantes, aequum est 
humanas doctrinas non tam diffugere, quam refellere; et simpliciores, ne 
ab his
______________________________________________________________________
spolientur, et obstruere et instruere. Nam cum possit omnia, in ea ipsa 
omnia sapienter Deus possit, nec virtuti ejus ratio, nec rationi virtus 
absistat; oportet eos, qui Christum praedicant mundo, irreligiosis mundi 
imperfectisque doctrinis per scientiam sapientis omnipotentiae contraire, 
secundum illud beati Apostoli dictum: Nostra enim arma non sunt carnalia, 
sed potentia Deo, ad destructionem munitionum, rationes destruentia, et 
omnem altitudinem elevatam adversus cognitionem Dei[845]. Fidem non nudam 
Apostolus atque inopem rationis reliquit: quae quamvis potissima ad salutem 
sit, tamen nisi per doctrinam instruatur, habebit quidem inter adversa 
tutum refugiendi recessum, non etiam retinebit constantem obnitendi
______________________________________________________________________
securitatem; eritque ut infirmibus sunt post fugam castra, non etiam ut 
castra habentibus adest interrita fortitudo. 420 Contundendae sunt ergo 
insolentes adversum Deum disputationes, et destruenda rationum fallacium 
munimenta, et elevata ad impietatem ingenia conterenda, nec carnalibus 
armis, sed spiritalibus; nec terrena doctrina, sed coelesti sapientia: 
ut quanta rerum divinarum humanarumque discretio est, tanta ultra terrena 
studia ratio coelestis excedat.
          21.
          Filius etsi natus, semper tamen est, quia de
Patre qui semper est. --Cesset itaque sollicitudo perfidiae: neque negare 
nos, quia ipsa non intelligit, existimet, quod solum a nobis bene et intelligitur 
et creditur. Nam ipsa sermonum enuntiatione cum natum profitemur, non tamen 
non natum praedicamus. Neque enim id ipsum est non natum atque nasci: quia 
illud ab altero, hoc vero a nemine est. Et aliud est sine auctore esse 
semper aeternum, aliud quod patri, id est, auctori est coaeternum. Ubi 
enim pater auctor est, ibi et nativitas est; at vero ubi auctor aeternus 
est, ibi et nativitatis aeternitas est: quia sicut nativitas ab auctore 
est, ita et ab aeterno auctore aeterna nativitas est. Omne autem, quod 
semper est, etiam aeternum est. Sed tamen non omne, quod aeternum est, 
etiam innatum est. Quia quod ab aeterno
nascitur, habet aeternum esse quod natum est. Quod autem non natum est, 
id cum aeternitate non natum est. Quod vero ex aeterno natum est, id si 
non aeternum natum est, jam non erit et pater auctor aeternus. Si quid 
igitur ei, qui ab aeterno patre natus est, ex aeternitate defuerit, id 
ipsum auctori non est ambiguum defuisse: quia quod gignenti est infinitum, 
infinitum est etiam nascenti. Medium enim quid inter nativitatem Dei filii, 
et generationem Dei patris, nec ratio nec sensus admittit: quia et in generatione 
nativitas est, et in nativitate generatio est. Quod utrumque sine intervallo 
sui est, quia sine utroque nec neutrum est. Quod ergo nisi ex utroque non 
consistit, id in omnibus nisi utrumque non permanet: 421 quia in aliquo 
alterum
non relinquatur, quod id ipsum alterum in aliquo non possit esse sine altero.
          22.
          Objectio, Quod natum est, non fuit. --Sed inquiet quisquam divini 
hujus incapax sacramenti, Omne quod natum est, non fuit: quia in id natum 
est, ut esset.
          23.
          In Filium semper natum non cadit non fuisse. --Et quis igitur 
ambiget, quin quae in rebus humanis nata sunt, aliquando non fuerint? Sed 
aliud est ex eo nasci qui non fuit, aliud ex eo natum esse qui semper est. 
Infantia enim omnis, cum antea non
fuisset, coepit ex tempore. Quae rursum in pueritiam excrescens, post etiam 
adolescentiam coegit in patrem. Et non semper pater est, qui ante in adolescentiam 
per pueritiam, et in pueritiam per infantiam coeptam profecerit. Ergo qui 
non semper pater est, non semper et genuit. Ubi autem semper pater est, 
semper et filius est. Si itaque habes in cogitatione vel sensu Deum, in 
cujus cognitionis sacramento proprium est quod pater est, non semper patrem 
esse filii geniti; habes et in intelligentia et in scientia, non semper 
filium esse qui genitus est. Quod si semper Patri proprium est quod semper 
est pater; necesse est semper Filio proprium esse quod semper est Filius. 
Et quomodo in sermonem nostrum atque intelligentiam cadet, ut non fuerit 
ante quam nasceretur,
cui proprium est semper esse quod natus est?
          24.
          Filius ut omnia cum Patre habet communia, ita et semper esse. 
Patri proprium est esse. Filio proprium est et esse. --Formam itaque atque 
imaginem invisibilis Dei unigenitus in se Deus continens, in omnibus his 
quae propria Deo patri sunt, per plenitudinem verae in se divinitatis aequatur. 
Nam, ut superioribus libris docuimus, per virtutem et venerationem, sicut 
Pater, et honorandus et potens est: ita et in eo quod Pater semper est, 
ei quoque, in eo quod filius est, Filio semper esse commune est. Nam secundum 
ad Moysen dictum, 422 Misit me ad vos is qui est[846], Deo proprium esse 
id quod est, non ambigens sensus est: quia id quod est, non potest intelligi 
dicique non esse. Esse enim et non esse contraria sunt: neque hae diversae
______________________________________________________________________
significationes in unum atque idem coeunt; quia manente alia, altera non 
erit. Ergo ubi est, non potest vel sensum vel sermonem inire non esse.
Sensui nostro retroacto semperque revocato ad intelligentiam ejus qui est 
de eo id ipsum tantum, quod est, ei semper anterius est: quia id quod infinitum 
in Deo est, semper se infiniti sensus nostri recursui subtrahat: ut ante 
id, quod proprium Deo est, semper esse, aliquid aliud intentio retroacta 
non capiat; quia nihil aliud ultra ad intelligentiam Dei, aeternitate procedendi, 
quam Deum semper esse semper occurrat. Quod igitur et per Moysen de Deo 
significatum, et per communem sensum nihil aliud nobis intelligendum permittitur, 
id ipsum unigenito Deo esse proprium Evangelia testantur: cum in principio 
erat Verbum, et cum hoc apud Deum erat[847], et cum erat lumen verum[848]et 
cum unigenitus Deus in sinu Patris
______________________________________________________________________
est, et cum Jesus Christus super omnia Deus est[849].
          25.
          Est aeternus ab aeterno: adeoque non ex nihilo, aut non aliquando 
fuit. --Erat igitur, atque est: quia ab eo est, qui quod est semper est. 
Ab eo autem esse, id est, ex patre esse, nativitas est. Esse autem semper 
ab eo qui est semper, aeternitas est: aeternitas vero non ex se, sed ab 
aeterno. Ex aeterno autem nihil aliud, quam aeternum. Quod si non aeternum; 
jam nec pater qui generationis est auctor, aeternus est. Quod cum illi 
patrem semper esse, atque hujus filium semper esse sit proprium esse, et 
in eo quod est, significatur aeternitas; per id quoque, cui quod est proprium 
est, proprium est et aeternum. Nemini autem dubium est, quin generatio 
significet nativitatem, 423 et nativitas manentem
______________________________________________________________________
doceat[850], non etiam non manentem. Porro autem ambigi non potest, neminem 
qui erat nasci. Nam nascendi ad cum non
______________________________________________________________________
proficit causa, qui per se maneat aeternus. Sed unigenitus Deus, qui et 
Dei Sapientia et Dei Virtus et Verbum est, cum natus sit, patrem testatur 
auctorem. Cum ex manente natus est, non est natus ex nihilo. Cum ante tempora 
aeterna natus est, omnem sensum necesse est nascendo praeveniat. Non reliquit 
in verbis, ut non fuerit ante quam nasceretur. Si enim sensui nostro subjacet, 
ut non fuerit ante quam natus est; jam nativitate ejus et sensus noster 
et tempus anterius est: quia omne, quod non fuit, jam et sensui obnoxium 
et tempori est in ea ipsa significatione qua non fuit; quia non fuisse, 
pars temporis est. Qui autem ab aeterno est, et semper fuit, nec est sine 
nativitate, nec non fuit; dum et semper fuisse supra tempus
est, et natum esse nativitas est.
          26.
          Contra nativitatem aeternam impie nititur humana ratio. --Natum 
itaque unigenitum Deum, sed natum ante aeterna tempora confitemur; quia 
confiteri necesse est, in quo nos apostolicarum ac propheticarum praedicationum 
dicta concludunt: cum tamen sensus humanus intelligentiam intemporalis 
nativitatis non apprehendat, quia aliquid in naturis terrenis ante tempora 
natum esse non convenit. Quod cum ita a nobis praedicabitur; quomodo rursum 
ejusdem intelligentiae complexu non fuisse ante quam nascitur dicemus, 
cum secundum Apostolum ante tempora aeterna sit unigenitus Deus[851]? Si 
igitur natum ante tempora aeterna, non ratio humanae intelligentiae, sed
______________________________________________________________________
prudentiae fidelis professio est; quia et nativitas per auctorem est, et 
quod tempora excedit aeternum est, et 424 extra sensum terrenum est quod 
ante tempora aeterna sit natum: certe jam impia voluntate
sensum humanae rationis extollimus, ut per intelligentiam mundi non fuerit 
ante quam nascitur, cum ultra sensum humanum et intelligentiam mundi nascatur 
aeternum. Aeternum autem est, quidquid tempus excedit.
          27.
          De nato ante tempora dici nequit, ANTE QUAM NATUS EST, nec NON 
FUIT ALIQUANDO.--Tempora enim omnia vel opinione complectimur, vel scientia: 
cum quod nunc est, scimus non etiam pridie fuisse, quia quod pridie fuerit, 
nunc non sit: quod autem nunc est, nunc tantum sit, non et pridie fuerit. 
Opinione vero ita praeterita metimur, ut ante urbem aliquam institutam 
non ambigatur tempus fuisse, quo urbs instituta non fuerit. Cum ergo vel 
scientiae vel opinioni nostrae subjacent tempora, sensu humanae
intelligentiae judicamus; ut de aliqua re ratione dixisse existimemur, 
non fuit ante quam nascitur, quia uniuscujusque originem tempora semper 
antelata praeveniant. At vero cum in Dei rebus, id est, in Dei nativitate, 
nihil non ante tempus aeternum sit; non cadit in id, ut ante quam natus 
est, cuique ante tempora aeterna promissum est aeternum, sit secundum beati 
Apostoli dictum in spe vitae aeternae, quam promisit non mendax Deus ante 
tempora aeterna[852], aliquando non fuisse dicatur: quia intelligi non 
potest coepisse post aliquid, qui esse sit ante aeterna tempora confitendus.
          28.
          De Filii nativitate credere tenemur aliter ac de nostris. Semper 
natum audientes, numquam non fuisse sentimus. --Si ergo nasci aliquid ante 
tempora
______________________________________________________________________
aeterna, neque in naturis humanis est, neque in intelligentia; et tamen 
in hoc professionibus de se Dei creditur: quomodo id quod sine sensu intelligentiae 
aeternae natum semper, id est, ante tempora
aeterna esse, apostolica fides cum locuta sit; id rursus non 425 fuisse 
ante quam nascitur, per sensum humanae intelligentiae, nostri temporis 
infidelitas eloquitur? cum quod ante tempus natum est, semper est natum: 
quia id quod est ante aeternum tempus, hoc semper est. Quod autem semper 
est natum, non admittit ne aliquando non fuerit: quia aliquando non fuisse, 
jam non est semper esse. Semper autem esse, excludit non semper fuisse. 
Et excluso eo, per id quod semper est natus, non semper fuisse; non cadit 
in sensum, ut non fuerit ante quam natus sit: quia qui ante tempora aeterna 
natus est, natus esse semper in sensu est; cum tamen ante tempora natum 
esse non subeat in sensum. Nam si, quod utique convenit, ante creaturam
seu invisibilem seu corporalem, et ante omnia saecula et tempora aeterna, 
et ante sensum omnem natus confitendus est esse, qui per id, quod ita natus 
est, semper est; concipi quoque nullo sensu licet, ut non fuerit ante quam 
nascitur; quia et ante sensum omnem est, qui ante tempora aeterna natus 
est, et in sensu numquam est eum, qui semper esse confitendus est, non 
fuisse.
          29.
          Reponunt, Qui igitur erat, natus est. --Sed argute hujus interrogationis 
calumnia antefertur: « Si, inquit, in sensum non cadit non fuisse ante 
quam nascitur, reliquum hoc sensui est, ut qui erat natus sit. »
          30.
          Aliud est semper natum esse, aliud prius esse quam nasci. --Et 
calumnianti respondebo: Numquid a me aliud, quam natum, dici meminerit? 
Aut
numquid ante tempora aeterna esse, id ipsum sit quod est, eum qui erat 
nasci? quia nasci quod erat, jam non nasci est, sed se ipsum demutare nascendo. 
Natum autem semper esse hoc est, sensum
temporum nascendo praecurrere, neque intelligentiae patere aliquando fuisse 
non natum. Non est itaque id ipsum, natum ante tempora aeterna semper esse, 
et esse ante quam nasci. Natum autem ante tempora aeterna semper esse, 
excludit non fuisse ante quam nascitur.
          31.
          426 Filius nec est, nec non fuit prius quam natus. --Caeterum 
non relinquit prius esse quam nasci: quia qui ultra sensum est, in nullo 
subjacet sensui. Nam si ultra sensum est, natum semper esse, non licet 
jam esse post sensum, non fuisse eum ante quam nascitur. Cum itaque natum 
semper esse, nihil aliud sit confitendum esse, quam natum, id sensui, ante 
quam nascitur vel fuisse vel non fuisse, non subjacet: quia sensum nihil 
aliud, quam ante
tempora aeterna natum esse, semper antevenit. Natus itaque est, et semper 
est: qui nihil aliud de se patitur intelligi et dici posse, nisi natum. 
Nam cum anterior ipso tempore sensuum est, (quia ante sensum tempus aeternum 
est;) non admittit sensum de se dijudicantem, esse aut non fuisse ante 
quam nascitur: quia et esse ante quam nascitur, non sit nativitatis; et 
non fuisse, jam temporis sit. Ergo et infinitas temporum aeternorum quod 
est temporis, id est, non fuisse, consumit: et nativitas quod suum non 
est, id est, ante quam nascitur esse, non patitur. Quod si aut esse aut 
non fuisse sensui subjacebit, jam nativitas ipsa post tempus est: quia 
qui non semper est, necesse est coeperit esse post aliquid.
          32.
          Semper natus, semper esse animo sentitur. --
Finis igitur et fidei et sermonis et sensus est, Dominum Jesum et natum 
esse, et semper esse: quia si quid de Filio mens retroacta scrutabitur, 
nihil aliud scrutantis sensui, quam natum esse et semper
esse, semper occurret. Ut igitur Deo patri proprium est sine nativitate, 
ita et Filio debitum est per nativitatem semper esse. Nativitas autem nihil 
aliud quam patrem, neque pater aliud quam nativitatem enuntiabit. Medium 
enim nihil quidquam nomina ista, aut natura permittit. Aut enim non semper 
Pater, si non semper et Filius; aut si semper Pater, semper et Filius: 
quia quantum Filio temporis, ne semper filius fuerit, abnegabitur; tantum 
Patri deest, ne pater semper sit: ut licet semper Deus, non tamen 427 et 
pater in ea fuerit infinitate, qua Deus est.
          33.
          Deus Arianis non semper pater. --Etiam in id se professio impietatis 
extendit, ut non Filio tempora nativitatis, sed Patri generationem adscribat:
quia generationis modus intra nativitatis sit tempora constitutus.
          34.
          Refelluntur. Tempora secundum Arianos. --Pium tibi ac religiosum, 
haeretice, existimas, Deum semper quidem, sed non semper patrem confiteri? 
Quod si ita sentire te pium est, Paulum impietatis necesse est, Filium 
ante tempora aeterna esse dicentem[853], condemnes: etiam ipsam testantem 
de se Sapientiam, quod ante saecula fundata sit, crimineris: quae Patri 
aderat tum, cum coelum praepararet. Sed tu, ut Deo initium tribuas quo 
pater est, prius temporibus initium decerne quo coepta erunt: quae si coepta 
sunt, mendax est Apostolus, qui ea sit professus aeterna. Soletis enim 
tempora de solis ac lunae creatione numerare, quia scriptum
______________________________________________________________________
de his sit: Et sint in signa et tempora et annos[854]. Sed qui ante coelum 
est, quod secundum vos etiam ante tempus est, idem et ante saeculum est. 
Neque solum ante saeculum est, sed etiam ante generationes generationum 
saecula praeeuntes. Quid caducis et terrenis, et angustis divina et infinita
______________________________________________________________________
concludis? Nescit Paulus in Christo nisi temporum aeternitatem. Non post 
aliquid se esse Sapientia, sed ante omnia loquitur. Tecum a sole ac luna 
tempora instituta sunt: Christum autem David ante solem permanere significat 
dicens: Ante solem nomen ejus[855]. Et ne res Dei mundi istius origine 
inchoatas arbitrareris, idem ait: Et ante lunam generationes generationum[856]. 
Despiciuntur hic tempora a tantis viris et prophetiae spiritu dignis: et 
nihil sensui humano relinquitur, in quo se ante nativitatem, quae tempora 
aeterna excedit, extendat: sed hunc modum tantum habeat religiosae opinionis 
fides, 428 ut Dominum Jesum Christum unigenitum Deum, et ad perfectae nativitatis 
confessionem natum meminerit, et in divinitatis
______________________________________________________________________
veneratione non ignoret aeternum.
          35.
          Objicitur, Sapientiam se creatam testari. --Sed accusamur mendacii, 
et una nobiscum doctrina apostolicae praedicationis arguitur, nativitatem 
quidem confessa, sed aeternitatem nativitatis professa: ut et nativitas 
testaretur auctorem, et aeternitas in sacramento divinae nativitatis sensum 
humanae opinionis excederet. Profertum enim adversum nos Sapientiae de 
se protestatio, quae creatam se docuerit his dictis: Dominus creavit me 
in initium viarum suarum[857].
          36.
          Quae creata a saeculo, eadem ante saeculum fundata. --Et o te 
miser, haeretice, qui indulta Ecclesiae adversum Synagogam arma, contra 
fidem ecclesiasticae praedicationis invadis: et doctrinae salutaris munitissimam
______________________________________________________________________
intelligentiam rapis adversum universorum salutem; creaturam Christum per 
haec verba esse contendens, non Judaeum potius, negantem Christi ante saecula 
aeterna divinitatem et in omnibus operibus ac doctrinis Dei efficaciam, 
per haec verba Sapientiae subsistentis exstinguens! quae
se nunc creatam in initium viarum Dei et in opera ejus a saeculo dixerit; 
ne forte ante Mariam non manere existimaretur: neque tamen creatam se ad 
nativitatis intelligentiam referret; quia in viarum initium et in opera 
sit creata; at vero ne hoc viarum initium, quod utique de divinis rebus 
humanae cognitionis exordium est, quisque ad subjiciendam tempori nativitatem 
infinitam deputaret[858], fundatam se ante saecula sit professa: ut dum 
aliud est in viarum initium et in opera creari, et aliud est ante saecula 
fundari, anterior intelligeretur esse creatione fundatio: et hoc ipsum, 
quod fundata in opera ante saeculum est, sacramentum creationis ostenderet; 
quia fundatio ante saeculum, et creatio in viarum initium atque in opera 
post saeculum sit.
______________________________________________________________________
          37.
          429 Non tempore, sed aeternitate saeculum praecedit. --Jam vero 
ne creatio et fundatio fidem divinae nativitatis offenderet, sequitur: 
Prius quam terram faceret, prius quam montes stabiliret, ante omnes colles 
genuit me[859]. Jam genitus est ante terram, qui ante saeculum fundatus 
est: neque solum ante terram, sed etiam ante montes atque colles. Et in 
his quidem quia de se Sapientia loquitur, plus loquitur quam auditur. Omnia 
enim, quaecumque ad infinitatis intelligentiam significantur, istius modi 
esse oportet, ne rei cuiquam aut generi secunda in tempore sint. Caeterum 
ad aeternitatis demonstrationem nequaquam temporalia coaptabuntur: quia 
per id, quod posteriora sunt caeteris,
______________________________________________________________________
per se ipsa non manifestant infinitatis exordium;
cum ipsa exordium temporale sortita sint. Quid enim magnum est, ut ante 
terram Deus Dominum Christum genuerit; cum Angelorum origo terrae creatione 
reperiatur antiquior? Aut cur qui ante terram genitus diceretur, etiam 
ante montes, neque solum ante montes, sed etiam ante colles natus manifestaretur: 
cum collium significatio post montes sit, montium vero intelligentia post 
terram sit? Per quod existimari non potest, idcirco haec esse dicta, ut 
ante colles et montes et terram esse intelligeretur, qui ea, quae ante 
terram et montes et colles sunt, infinitatis suae aeternitate praecelleret.
          38.
          Infinitatem suam quantum licet explicuit, per creata comprehendi 
non potuit. --Sed sensum nostrum
sermo divinus non inopem rationis reliquit; nam causam dicti per haec quae 
consequuntur ostendit: Deus fecit regiones, et inhabitabilia, et cacumina 
quae habitantur sub coelo. Cum pararet coelum, eram cum illo, et cum segregabat 
suam 430 sedem. Quando super ventos validas faciebat in summo nubes, et 
cum certos ponebat fontes sub coelo, et cum fortia faciebat fundamenta 
terrae, ego eram apud illum componens[860]. Quis hic temporum locus est? 
Aut quo se extendere ultra infinitam unigeniti Dei nativitatem, humanae 
intelligentiae sensus permittitur? Non enim per haec, quorum creationem 
mente concipimus, comprehendi generatio ejus potest, qui anterior his omnibus 
est
______________________________________________________________________
ut quamvis praestet in tempore, non tamen infinitus
sit, cui hoc solum tributum sit, ut ante temporalia natus sit. Nam cum 
illa tempori in sui constitutione subjaceant, ille tamen, licet anterior 
his omnibus sit, non sit liber a tempore: quia temporalis horum constitutio 
tempus nativitatis ejus, qui ante sit natus, ostendat; dum hoc ipsum ei 
tempus est, quod temporalibus antefertur.
          39.
          Aeternis se coaeternam docuit. --Sed Dei sermo et verae sapientiae 
doctrina loquitur perfecta, et absoluta significat, docens se non temporalibus 
esse anteriorem, sed infinitis. Cum enim praepararetur coelum, aderat Deo. 
Numquid coeli praeparatio Deo est temporalis ut repens cogitationis motus 
subito in mentem tamquam antea torpidam stupentemque subrepserit, humanoque 
modo fabricandi
coeli impensam et instrumenta quaesierit? Atquin alius prophetae de operationibus 
Dei sensus est, cum ait: Verbo Domini coeli firmati sunt, et spiritu oris 
ejus omnis virtus eorum[861]. Praecepto tamen Dei coeli ut firmarentur 
eguerunt; nam apparatus et virtus eorum in hac imperturbatae constitutionis 
suae firmitate, non de temperatione alicujus et permixtione materiae, 431 
sed ex spiritu divini oris exsistit. Quid ergo est, praeparanti Deo coelum 
genitam ab eo adesse sapientiam; cum neque creatio coeli ex praeparatione 
consistat, neque naturae Dei sit, in apparatu eum cogitandi operis commorari? 
Nihil enim non semper cum Deo fuit, quidquid in rebus est: quae etsi ad 
creationem sui coepta sunt, non sunt tamen ad Dei vel scientiam
______________________________________________________________________
vel potestatem inchoata. Et testis est nobis propheta dicens: Deus qui 
fecisti omnia quae futura sunt[862]. Quae enim futura sunt, licet in eo 
quod creanda sunt adhuc fient, Deo tamen, cui in creandis rebus nihil novum 
ac repens est, jam facta sunt: dum et temporum dispensatio est ut creentur, 
et jam in divinae virtutis praesciente efficientia sint creata. Et idcirco 
nunc Sapientia natam se ante saecula docens, anteriorem
______________________________________________________________________
se non solum his quae creata sunt docet, sed aeternis coaeternam, praeparationi 
scilicet coeli, et discretioni sedis Dei. Non enim tum discreta sedes est, 
cum effecta est: quia aliud est discerni sedem, aliud componi. Neque tum 
paratum coelum est, cum praeparatum est: nam erat apud praeparantem et 
discernentem. Postea vero componebat cum parante: aeternitatem suam cum 
praeparanti adest, et ministerium quando cum parante componit ostendens. 
Idcirco nunc etiam ante terram et montes et colles genitam esse se dixit, 
quia et praeparationi coeli adfuisse se doceret: ut haec jam tunc, cum 
praepararetur coelum, penes Deum facta esse per id, quod nihil Deo novum 
est, demonstraret.
          40.
          Mundum Deus ab aeterno simul ac semet praeparavit.
--Perpetua enim et aeterna rerum creandarum est praeparatio: neque partibus 
cogitationum universitatis hujus corpus effectum est, ut primum de coelo 
sit cogitatum, tum postea terrae cura et tractatus Deum inierit, cogitatumque 
per singula sit, ut 432 primum in planitiem diffunderetur, deinde postea 
meliore consilio montibus elevaretur, rursum autem etiam collibus variaretur, 
quarto deinde habitabilis etiam in ipsis cacuminibus redderetur, praeparatumque 
coelum ac sedes Dei segregaretur, ventorumque exhalationes nubes in summo 
validae continerent; tunc deinde certi sub coelo fontes mearent, ac postremo 
fundamentis terra fortibus confirmaretur. Singulis enim his omnibus anteriorem 
se Sapientia esse profitetur. Sed
cum omnia per Deum quae sub coelo sunt facta sint, et componendo coelo 
Christus adfuerit, et ipsam praeparati coeli praeveniat aeternitatem; non 
patitur hoc existimari in Deo minutarum rerum particulatas cogitationes, 
quia omnis horum praeparatio Deo est coaeterna. Nam tametsi habeat dispensationem 
sui, secundum Moysen[863], firmamenti solidatio, aridae nudatio, maris 
congregatio, astrorum constitutio, aquarum terraeque in ejiciendis ex se 
animantibus
______________________________________________________________________
generatio: sed coeli, terrae, caeterorumque elementorum creatio ne levi 
saltem momento operationis discernitur; quia eorum praeparatio aequabili 
penes Deum aeternitatis infinitate constiterat.
          41.
          Epilogus. --His igitur infinitis et aeternis in Deo Christus 
cum adesset, solam nobis nativitatis suae permisit conscientiam: ut quantum 
ad fidem proficeret Dei intellecta nativitas, tantum valeret ad susceptam 
religionem cognita nativitatis aeternitas: quia ex eo qui aeternus est 
patre, nec ratio nec sensus admittat, nisi aeternum filium praedicari.
          42.
          Creationis in Christo nomen frustra objicitur. --Sed creationis 
nomen nos et professio movet. Moveat sane nomen creationis, si non nativitas 
ante
saecula, et creatio in initium viarum Dei et in opera praedicatur. Non 
enim potest nativitas pro creatione accipi: 433 cum nativitas ante causam 
sit, creatio vero per causam. Ante praeparationem enim coeli erat et ante 
saeculum fundatus, qui in initium viarum Dei et in opera est creatus. Aut 
numquid ejusdem intelligentiae est, in initium viarum Dei et in opera creari, 
et nasci ante omnia? quorum unum habet tempus in gestis, aliud vero intemporalem 
intelligentiam continet.
          43.
          Mundi condendi velut minister creatus perperam obtenditur. --Aut 
forte velis id, quod in opera creatur,
ita intelligi oportere, ut propter opera sit creatum: id est, ut Christus 
causa efficiendorum operum sit creatus, ut ipse servus potius et operator 
mundi maneret, non Dominus gloriae natus esset; et ad ministerium efficiendi 
saeculi crearetur, non etiam semper esset filius dilectionis et rex saeculorum? 
Sed quamquam hunc impiissimum sensum tuum intelligentia communis exstinguat; 
quia aliud sit in initium viarum Dei et in opera creari, aliud ante saecula 
nasci: tamen hic idem locus, ne propter operationem mundi Dominum Christum 
creatum esse mentireris, occurrit, cum Deum patrem effectorem atque operatorem 
universitatis ostendit. Tuto id quidem, quia ei qui pararet omnia adesset 
ipse componens. Sed cum Scriptura omnis creatorem
mundi Dominum Jesum Christum esset locutura; nunc tamen Sapientia; ad enecandam 
impietatis occasionem, et fabricatorem mundi Deum patrem professa est, 
neque se fabricanti docuit afuisse, quippe cum adesset etiam praeparanti: 
et cum Pater pararet, et Sapientia cum parante componeret, adessetque etiam 
praeparanti; per id ipsum in ea quae propter opera creata esse intelligeretur, 
quia aeternae praeparationi futurorum operum adfuisset, neque Scripturam 
mendacem 434 constitueret, quia cum parante componeret.
          44.
          Creatam se dicit Sapientia, spectans quae post
saeculum gessit. --Sed tandem doctrinae catholicae revelatione, quid sit 
Christum in initium viarum Dei et in opera creatum esse, in principio haeretice 
cognosce, et ipsius Sapientiae dictis impiae hebetudinis tuae disce stultitiam. 
Coepit enim ita: Si enuntiavero vobis quae quotidie sunt, memorabor ea 
quae a saeculo sunt enumerare[864]: namque cum ante dixisset: Vos o homines 
obsecro, et emitto vocem meam filiis hominum. Intelligite simplices astutiam, 
indocti autem cor apponite[865]; et rursum: Per me reges regnant, et potentes 
scribunt justitiam. Per me principes magnificantur, et tyranni per me tenent 
terram[866]; et rursum: In viis aequitatis ambulo, et inter medias semitas 
justitiae conversor: ut dividam diligentibus
______________________________________________________________________
me substantiam, et thesauros eorum impleam bonis[867]. Quotidianum opus 
suum Sapientia non tacet. Et primum universos obsecrans monet, et simplices 
intelligere astutiam, et indoctos cor apponere, ut verborum distinctas 
discretasque virtutes vehemens ac diligens lector expenderet. Suis itaque 
modis, suis constitutionibus universa agi, intelligi, laudari, obtineri[868]docet: 
et intra se regna regum, et potentium prudentiam, et principum famosa opera, 
et jus terram obtinentium tyrannorum contineri ostendit: se quoque non 
admisceri iniquitatibus, neque injustitiis interesse; et hoc ob id, ut 
universis aequitatis ac justitiae operibus intercedendo, diligentibus se 
aeternorum bonorum, et incorruptorum thesaurorum opulentiam
______________________________________________________________________
subministret. Ergo ea se, quae quotidie fiunt, enarraturam professa, memorem 
se quoque
ad enumeranda ea quae a saeculo sunt pollicetur. Et nunc quis hebetudinis 
sensus est ea, quae a saeculo esse memorata 435 sunt, quod ante saeculum 
gesta sint existimare? quia in his, quae a saeculo sunt, opus omne post 
saeculum est: at vero quae ante saeculum sunt, praeveniunt saeculi a se 
posterioris constitutionem. Memorem itaque se ad dicenda ea, quae a saeculo 
sunt, professa Sapientia ait: Dominus creavit me in initium viarum suarum 
in opera sua[869]. Rerum itaque a saeculo gestarum significatio ista est: 
neque generationis ante saecula praedicatae, sed dispensationis a saeculo 
initae doctrina est.
          45.
          Natus ante saecula, creatus a saeculo, quid. Qui initium viae 
operum Dei. Quando et cur creatus. --
______________________________________________________________________
Et quaerendum est, quid sit natum ante saecula Deum, rursum in initium 
viarum Dei et in opera creari. Quia ubi ante saeculum est nativitas, infinitae 
generationis aeternitas est: ubi vero a saeculo est creatio eadem in vias 
Dei atque in opera ejus, operibus ac viis causa creationis aptata est. 
Ac primum, quia Christus sapientia est, videndum est an ipse sit initium 
viae operum Dei. Nec, ut opinor, ambigitur: ait enim, Ego sum via[870]; 
et, Nemo vadit ad Patrem, nisi per me (Ibidem). Via est dux euntium, festinantium 
cursus, ignorantium securitas, et quaedam nescitarum ac desideratarum rerum 
magistra. Ergo in viarum initium in opera Dei creatur: quia et via est, 
et deducit ad Patrem. Sed creationis hujus, quae a saeculo est, ratio quaerenda
______________________________________________________________________
est. Nam ultimae dispensationis sacramentum est, quo etiam creatus in corpore, 
viam se Dei
operum est professus. Creatus autem est in vias Dei a saeculo: cum ad conspicabilem 
speciem subditus creaturae, habitum creationis assumpsit.
          46.
          Viae Dei a saeculo, species creatae a Verbo assumptae. Cur varias 
assumpserit. --Videamus itaque in quas Dei vias, et in quae opera a saeculis 
creata sit, nata ante saecula ex Deo Sapientia. Vocem deambulantis in paradiso 
Adam audivit[871]. Putasne deambulantis incessum nisi in specie assumptae 
creationis auditum: ut in aliqua creatione 436 consisteret, qui inambulans 
fuerit auditus? Non requiro qualis ad Cain et Abel et Noe locutus sit, 
et benedicens quoque Enoch qualis adfuerit. Angelus ad Agar loquitur[872]: 
et utique idem Deus est. Numquid speciei ejusdem est
______________________________________________________________________
cum angelus videtur, cujus est in ea natura qua Deus est? Certe species 
angeli ostenditur, ubi postea Dei natura memoratur. Sed quid de angelo 
dicam? Homo ad Abraham venit[873]. Numquid secundum hominem in creationis 
istius habitu Christus talis assistit, qualis et Deus est? Sed homo loquitur, 
et corpore assistit, et cibo alitur: verumtamen Deus adoratur. Certe qui 
ante angelus, nunc etiam homo est: ne naturalem hanc esse Dei speciem diversitas 
hujus ipsius assumptae creationis pateretur intelligi. Adest autem ad Jacob 
etiam usque ad luctae complexum in habitu humano, et manum conserit, et 
membris nititur, et lateribus inflectitur, et in omni motu nostro incessuque 
consistit[874]. Sed idem postea et Moysi esse ignis ostenditur
______________________________________________________________________
(Exodi III, 2): ut naturae creatae tum potius ad speciem, quam ad substantiam 
naturae, fidem disceres. Habuit tum in se potestatem conflagrandi, non 
tamen naturalem suscipiens urendi necessitatem: quia sine rubi damno conflagratio 
ignis apparuit.
          47.
          Sine aeternitatis damno assumpsit. Ea virtute qua assumpsit, 
absumpsit. --Curre per tempora, et intellige qualis visus sit, vel Jesu 
Nave nominis sui prophetae, vel Esaiae etiam cum[875]evangelico testimonio 
visum praedicanti, vel Ezechieli usque ad conscientiam resurrectionis assumpto[876], 
vel Danieli hominis filium iu aeterno saeculorum regno confitenti[877], 
caeterisque aliis, quibus se in habitu variae creationis
______________________________________________________________________
ingessit, in vias Dei et in opera Dei, ad cognitionem
scilicet Dei et nostrae aeternitatis profectum. Quid hic nunc haec humanae 
salutis dispensatio tam impiam aeternae nativitatis 437 contumeliam molitur? 
Creatio ista a saeculis est: caeterum ante saecula infinita nativitas est. 
Vim sane nos dictis afferre contende, si Propheta, si Dominus, si Apostolus, 
si sermo ullus ad divinitatis aeternae nativitatem creaturae retulit nomen. 
In his enim omnibus Deus, qui ignis consumens est, ita creatus inest, ut 
creationem ea virtute qua assumpsit absumeret: potens abolere rursum, quod 
tantum ad causam contemplationis exstiterat.
          48.
          Christum ut hominem dixit Paulus factum. Dixit et creatum. --Beatam 
autem illam et veram conceptae intra virginem carnis nativitatem, quia 
tum creaturae
nostrae et naturae et species nascebatur, creaturam et facturam Apostolus 
nominavit. Et certe cum eo (secundum eum) verae secundum hominem nativitatis 
hoc nomen est, cum ait: At ubi venit adimpletio temporis, misit Deus filium 
suum factum de muliere, factum sub lege, ut eos qui sub lege sunt redimeret, 
ut adoptionem filiorum consequeremur[878]. Filius itaque suus est, qui 
est in homine et ex homine factura; neque factura tantum, sed etiam creatura, 
ut dicitur: Sicut est veritas in Jesu, deponere vos secundum priorem conversationem 
veterem hominem eum, qui corrumpitur secundum concupiscentias deceptionis. 
Innovamini autem spiritu sensus vestri, et induite novum hominem eum, qui 
secundum Deum creatus est[879]. Induendus itaque novus homo ille est,
______________________________________________________________________
qui secundum Deum creatus est. Qui enim erat filius Dei, natus erat et 
filius hominis. Quia non divinitatis erat nativitas, sed creatura carnis; 
significationem sui generis accepit novus homo, secundum natum ante saecula 
Deum creatus. Et cur secundum Deum homo novus creatus esset, ostendit secundum 
haec adjiciens: In justitia, et sanctitate, et veritate[880]. Dolus enim 
in eo non fuit: et factus est nobis justitia et sanctificatio, et ipse 
est veritas. Hunc ergo Christum, qui secundum Deum novus homo creatur, 
induimur. [ Secundum Deum autem creatur: quia secundum Dei justitiam, et 
sanctificationem, et veritatem homo peccati nescius est creatus.]
          49.
          Creatio nativitati aeternae nequit deputari. -- Si igitur Sapientia, 
memorem se eorum quae a saeculo
______________________________________________________________________
gesta sunt dicens, in opera 438 Dei atque in
vias Dei creatam esse se dixit; atque ita creatam, ut fundatam se ante 
saecula doceret, ne assumptae illius varie ac frequenter creationis sacramentum 
demutasse naturam videretur, cum fundationis firmitas convellendi status 
non reciperet perturbationem; at vero ne fundatio aliud quidquam quam nativitatem 
videretur ostendere, ante omnia professa est esse se genitam: nunc vero 
cur creatio ad nativitatem deputatur, cum quae genita ante omnia est, ipsa 
fundata ante saecula est; quae autem fundata ante saeculum est, ea ipsa 
in initium viarum Dei et in opera ejus creata a saeculis est: ut creatio 
a saeculis differre intelligeretur ab ea, quae ante saecula et quae ante 
universa nativitas est. Non habet saltem impietas veniam, ut praetendat 
impietatis errorem.
          50.
          Quo sensu etsi imperite, non tamen impie posset deputari. --Namque 
etsi infirmitas intelligentiae sensum religiosae opinionis impediret, ne 
nunc quae creationis proprietas esset consequi posset; tamen vel secundum 
Apostoli dictum facturam verae nativitati deputantem, creationem quoque 
etsi indocte, tamen non impie, ad generationis fidem proficere oportere 
existimare debuerat. Apostolus enim videtur, unius ex uno nativitatem, 
id est, Domini ex virgine sine passionum humanarum conceptu praedicaturus, 
non extra rationem factum de muliere locutus esse, quem natum sciebat, 
frequenterque dixisset: ut et nativitas veritatem generationis ostenderet, 
et factura unius ex uno nativitatem protestaretur; quia humanae permixtionis 
conceptum facturae
nomen excluderet, cum factus esse ex virgine disceretur, qui natus magis 
esse non ambigebatur. At vide tu, quam sis impius, o haeretice. Creatum 
Jesum Christum potius ex Deo, quam natum esse, sermo nullus aut propheticus 
aut evangelicus aut apostolicus est locutus: tu vero nativitatem negas, 
et affirmas creaturam, non secundum significationem Apostoli, factum esse 
dicentis ne natus esse ambigeretur
unus ex uno; sed ad impiissimum sensum, ne Deus naturali nativitate subsisteret, 
cum creatura potius ex nihilo 439 substitisset. Hoc primum infelicis mentis 
tuae virus est, non nativitatem creaturam nominare, sed pro nativitate 
fidem creationi aptare. Quamquam id quidem inopis ingenii esset, sed tamen 
non admodum irreligiosi, creatum idcirco dixisse, ut impassibilis ex Deo 
tamquam unius ex uno nativitas nosceretur.
          51.
          Fides constans de aeterna Filii nativitate. --Sed nihil horum 
constans atque apostolica fides patitur. Scit enim in qua dispensatione 
temporis Christus creatus, et in qua temporum aeternitate sit natus. Natus 
autem ex Deo Deus est, et verae nativitatis in eo et perfectae generationis 
non ambigua divinitas est.
Nihil enim in rebus Dei nisi natum et aeternum confitemur. Natum autem 
non post aliquid, sed ante omnia: ut nativitas tantum testetur auctorem, 
non praeposterum aliquid in se ab auctore significet. Et quidem confessione 
communi, secunda quidem ab auctore nativitas est, quia ex Deo est; non 
tamen separabilis ab auctore, quia in quantum sensus noster intelligentiam 
tentabit nativitatis excedere, in tantum necesse est etiam generationis 
excedat. Solus itaque hic pius de Deo sermo est, scire Patrem: scire et 
cum eo eum qui ex eo Filius. Neque sane aliud de Deo, praeter quam patrem 
eum esse unigeniti Dei et creatoris, docemur. Ultra se itaque infirmitas 
humana non tendat: et loquatur hoc solum, in quo solo ei salus est, ante 
carnis sacramentum
in Domino Jesu Christo hoc se semper scire, quod natus est.
          52.
          Huic se adhaerere profitetur Hilarius quam nec sensu suo praefinit. 
-- Ego quidem, in quantum concesso mihi hoc a te spiritu vigebo, sancte 
Pater omnipotens Deus, ut aeternum te Deum, ita aeternum et patrem confitebor. 
Neque in id umquam stultitiae atque impietatis erumpam, ut omnipotentiae 
tuae sacramentorumque
arbiter, hunc infirmitatis meae sensum ultra infinitatis tuae religiosam 
opinionem, et significatam mihi aeternitatis fidem erigam: ut te aliquando 
sine Sapientia et Virtute et Verbo tuo, unigenito Deo Domino meo Jesu Christo 
fuisse praefiniam. Non enim praejudicat de te sensui meo naturae 440 nostrae 
infirmus imperfectusque sermo; ut fidem intra silentium strangulet inopia 
eloquendi. Namque cum verbum et sapientia et virtus in nobis interioris 
motus nostri opus nostrum sit, tecum tamen perfecti Dei, qui et Verbum 
tuum et Sapientia et Virtus est, absoluta generatio est; ut inseparabilis 
semper a te sit, qui in his aeternarum proprietatum tuarum nominibus ex 
te natus ostenditur: natus autem ita, ut nihil aliud quam te sibi significet 
auctorem;
non etiam fidem infinitatis amittat per id, quod ante tempora aeterna natus 
esse memoratur.
          53.
          In multis naturalibus rebus, quarum latet causa, succurrit fides, 
quanto magis in divinis. --Multa enim istius modi in rebus humanis praestitisti, 
quorum cum causa ignoretur, effectus tamen non nescitur. Et religiosa est 
fides, ubi est etiam naturalis inscientia. Nam cum erexi in coelum tuum 
hos luminis mei infirmes oculos, nihil aliud esse quam coelum tuum credidi. 
Hos enim astriferos in eo circulos, et annuos recursus, et vergilias, et 
septemtrionem, et luciferum, diversa ministeriorum suorum sortitos officia 
conspiciens, Deum te in his, quorum intelligentiam non
complector, intelligo. Cum vero mirabiles elationes maris tui vidi; non 
solum aquarum originem, sed nec motum dimensae hujus vicissitudinis assecutus, 
fidem tamen rationis, mihi imperspicabilis licet, apprehendens, in his 
te quoque quae ignoro, non nescio. Jam vero cum in terras mente convertor,
quae occultarum virtute causarum sata omnia suscepta dissolvunt, dissoluta 
vivificant, vivificata multiplicant, multiplicata confirmant; nihil in 
his reperi, quae intelligere sensu meo possem: sed ignoratio mea ad intelligendum 
te proficit, dum famulantis mihi naturae imperitus, usu te tantum meae 
utilitatis intelligo. Ipsum me quoque nesciens, ita sentio: ut te magis 
eo, quod mei sum ignarus, admirer. Nam dijudicantis mentis meae aut motum 
aut rationem aut vitam et non intelligens sentio, et sentiens tibi debeo, 
cui ultra intelligentiam naturalis exordii, sensum naturae oblectantis 
impertias. Et cum te meis ignorans intelligam, et intelligens venerer: 
441 nec ego in tuis rebus fidem omnipotentiae tuae laxabo, quia nesciam; 
ut sensus meus originem
Unigeniti tui occupet, et sibi subdat, et aliquid in me sit, quod ego ultra 
et Creatorem et Deum meum tendam.
          54.
          Filius ex Patris substantia natus, adeoque secundus ab eo, sed 
aeternus et individuus. --Nativitas ejus ante aeterna tempora est. Si aliquid 
in rebus est, quod antevenit aeternitatem; erit aliquid profecto, quod 
sensum aeternitatis excedat. Tua enim res est, et Unigenitus tuus est: 
non portio; non protensio, non secundum efficientiarum opinionem nomen 
aliquod inane; sed filius, filius ex te Deo patre Deus verus, et a te in 
naturae tuae unitate genitus; post te ita confitendus, ut tecum: quia aeternae 
originis suae auctor aeternus es. Nam dum ex te est, secundus a te est; 
dum vero tuus est, non separandus ab eo
es: quia nec sine tuo fuisse confitendus aliquando es, ne aut imperfectus 
sine generatione, aut superfluus post generationem arguaris. Atque ita 
ad id tantum nativitas proficit aeterna, ut unigeniti ante aeterna tempora 
ex te filii patrem te sciamus aeternum.
          55.
          Spiritus sanctus non est creatura. --Et mihi quidem
______________________________________________________________________
parum est hoc, fidei meae ac vocis officio, Dominum et Deum meum unigenitum 
tuum Jesum Christum creaturam negare: hujus ego nominis consortium ne in 
sancto quidem Spiritu tuo patiar, ex te profecto, et per eum misso. Magna 
442 enim mihi erga res tuas religio est. Neque, quia te solum innascibilem, 
et unigenitum ex te natum sciens, genitum tamen Spiritum sanctum non dicturus 
sim, dicam umquam creatum. Hujus ego dicti, quod mihi cum caeteris a te 
substitutis commune est, ad te quoque prorepentes timeo contumelias. Profunda 
tua sanctus Spiritus tuus, secundum Apostolum[881], scrutatur et novit, 
et interpellator pro me tuus inenarrabilia a me tibi loquitur: et ego naturae 
suae ex te per unigenitum tuum manentis potentiam creationis nomine non 
modo eloquar, sed
______________________________________________________________________
etiam infamabo? Nulla te nisi res tua penetrat: nec profundum immensae 
majestatis tuae, peregrinae atque alienae a te virtutis causa metitur. 
Tuum est quidquid te init: neque alienum a te est, quidquid virtute scrutantis 
inest.
          56.
          Inenarrabilis est. --Mihi autem inenarrabilis est, cujus pro 
me mihi inenarrabiles sunt loquelae.
Nam ut in eo, quod ante aeterna tempora Unigenitus tuus ex te natus est, 
cessante omni ambiguitate sermonis atque intelligentiae difficultate, solum 
quod natus est manet: ita quod ex te per eum sanctus Spiritus tuus est, 
etsi sensu quidem non percipiam, sed tamen teneo conscientia. In spiritalibus 
enim rebus tuis hebes sum, Unigenito tuo dicente: Ne mireris quod dixerim 
tibi, oportet vos nasci denuo. 443 Spiritus ubi vult spirat, et vocem ejus 
audis; sed nescis unde veniat, et quo eat. Sic est omnis qui natus est 
ex aqua et Spiritu sancto[882]. Regenerationis meae fidem obtinens nescio: 
et quod ignoro, jam teneo. Sine sensu enim meo renascor, cum efficientia 
renascendi. Modus autem Spiritui nullus est, loquenti cum velit, quod velit, 
ubi velit. Et cujus adeuntis atque abeuntis causa; sub assistentis
______________________________________________________________________
licet conscientia, nesciatur, hujus naturam inter creaturas referam, et 
originis suae definitione moderabor? Omnia quidem facta per Filium, qui 
apud te Deum in principio erat Deus Verbum, Joannes tuus loquitur[883]. 
Sed creata omnia in eo in coelis et in terra visibilia et invisibilia Paulus 
enumerat[884]. Et cum universa in Christo et
______________________________________________________________________
per Christum creata memoraret; de Spiritu sancto sufficientem sibi significationem 
eam existimavit, quod hunc Spiritum tuum diceret. Cum his ego proprie electis 
tibi viris haec ita sentiam, ut sicut nihil aliud ultra 444 sensum intelligentiae 
meae secundum eos de Unigenito tuo dicam, quam esse natum; ita quoque ultra 
ingenii humani opinionem secundum eos nihil aliud de sancto Spiritu tuo 
loquar, quam Spiritum tuum esse. Neque sit mihi inutilis pugna verborum, 
sed incunctantis fidei constans professio.
          57.
          Oratio. --Conserva, oro, hanc fidei meae incontaminatam religionem, 
et usque ad excessum spiritus
mei dona mihi hanc conscientiae meae vocem: ut quod in regenerationis meae 
Symbolo, baptizatus in Patre et Filio et Spiritu sancto, professus sum, 
semper obtineam: Patrem scilicet te nostrum, Filium tuum una tecum adorem: 
sanctum Spiritum tuum, qui ex te per unigenitum tuum est, promerear. Quia 
mihi indoneus ad fidem testis est, dicens: Pater, omnia mea tua sunt, et 
tua mea[885], Dominus meus Jesus Christus, manens in te et ex te et apud 
te semper Deus: qui est benedictus in saecula saeculorum. Amen.
______________________________________________________________________