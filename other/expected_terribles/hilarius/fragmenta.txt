######################################################################
        FRAGMENTUM I ( Alias I partis ).
          1.
          Fidei, spei et charitatis praestantia. --Sancto Spiritu plenus 
Paulus apostolus ad Corinthios ita loquitur: Manet autem fides, spes, charitas[1]. 
Magnum consummandae veritatis sacramentum ita triplici humani sensus affectione 
complectitur: reliquarum autem rerum sive officia sive dona, in quibus 
nunc pro parte versamur, abolenda significat[2], cum adventu Domini nostri 
Jesu Christi coelestis concilii perfectio inveniatur. Corruptione enim 
nostra in aeternitatis gloriam transformata, hoc, quod nunc aliquid esse 
creditur, non erit; quando tribui coeperit, quod cum est, semper aeternum 
est. Verum fidei, spei, charitatis hoc meritum est, ut mortis debito corporibus 
dissolutis, semper
______________________________________________________________________
per maneant, nec umquam desinant; et cum omnia in homine pro parte sint, 
haec tamen sola perfecta sint. Nam sive prophetiae abolebuntur, sive linguae 
cessabunt, sive scientia destruetur, tria illa superiora perfectionem immutabilem 
consequuntur: et nihil aut extrinsecus mutabuntur, aut ultra quam obtinent, 
uberius acquirent. Cum enim prophetias et linguas et scientiam veritas 
absoluta depellit; fidem, spem, charitatem capessendae aeternitatis traduces 
et patronos sicuti ipsa erunt aeternitas apprehendet. Et singularum quidem 
rerum idem beatus Apostolus merita ( supple, ratione aut quid simile ) 
exigui honoris sui distinxit: ut intelligi promptum esset, caeteris profectu 
augmenti coelestis abolendis, non exiguo honoris sui fructu, tria haec 
sola esse quae maneant quidem.
          2.
          Fidei meritum. Spei natura. Charitatis affectus. --Igitur Deus 
justitiae praevius numeratur, creditus ab ignorante quod Deus sit. Atque 
ob id Abraham fides prima justificat[3], et Chananaeae filiam silentio 
Dominum tentantis matris fides salvat[4], et credentibus in nomine ejus 
potestas in Joanne tribuitur, ut ex Deo nati sint[5]. Magnum est fidei 
meritum, et perfecta credentibus Deo beatitudo, per quam genitis in corpore, 
in iniquitate, in aegritudine, et justitia et sanitas et ortus ex Deo est. 
Spes vero amoenitatem vitae mundialis et bona saeculi, quiescentis[6]in 
his quae a Deo disposita confidit, exsuperat, praesentium damno futurorum 
lucra meritura: quam Dominus
______________________________________________________________________
tali praemio muneratur, Omnis, qui reliquerit domum, vel fratres, vel sorores, 
aut matrem, aut filios, aut agrum propter nomen meum, centuplum accipiet, 
et vitam aeternam possidebit[7]. Egregia virtutum Dei testis, fiducia exspectationis 
suae, praesentia quaeque ut nulla et incerta despiciens, futura vero ut 
aeterna et praesentia apprehendens! Sed quam quam 619 mansurae fidei, spei, 
charitatis[8]parem gloriam idem Apostolus tribuat, et aequaliter inviolabiles 
eas esse significet; charitatem tamen praestare caeteris superioribus indicat. 
Per hanc enim quodam vinculo Deo suscepti amoris annectimur: fitque individua 
ab eo voluntas nostra semel nomini ejus charitate pietatis infusa, a qua 
non gladius, non fames, non nuditas separabit[9]; per quam ira, aemulatio, 
ambitio, iniquitas, luxus, cupiditas
______________________________________________________________________
piditas comprimuntur. Atque idcirco cum maneat fides, spes, charitas, major 
horum est charitas[10]: per quam admixtos insecabili in Dei nomine affectu, 
nulla vis saecularium motuum aut dissolvit, aut dividit.
          3.
          Charitas Hilarium urget, ne sileat haereticorum pravitatem. --Et 
huic tantae, tam gravi apostolicae auctoritati ego quoque inter caeteros, 
si quid mihi post eos loci est, testimonium reddo per hanc charitatem repositam 
nobis ante tempora saecularia in coeli spem assumptis, et nomini Dei ac 
Domini Jesu Christi adhaereo, iniquorum societatem et infidelium consortium 
respuens: cum quo florere nobis, saeculi otio domestico frui, commodis 
omnibus redundare, familiaritate regia gloriani, et esse falso episcopi 
nomine, singulis universisque et publice et privatim
______________________________________________________________________
in Ecclesiae dominatu gravem effici, par, ut caeteris, potestas dabatur; 
si modo veritatem evangelicam falsitate corrumperem, conscientiae reatum 
blandimento ignorantiae consolarer, judicii corruptelam excusatione alieni 
arbitrii defenderem, haereseos piaculo non fide mea, quae utique esset 
obnoxia, sed simplicitate ignorantium non tenerer, probitatem sub difficultate 
publicae intelligentiae mentirer. Haec enim simplicitatem ( forte, in simplicitate) 
cordis per fidem et spem Christi charitas manens non tulit. Et cum ab Apostolo 
accepissem, Non enim accepimus spiritum formidinis[11], et cum Domino dicente 
didicissemus, Omnis qui confitebitur me coram hominibus, et ego confitebor 
eum coram Patre meo qui est in coelis[12]; et per eumdem
______________________________________________________________________
dictum esset, Beati qui persecutionem, patiuntur propter justitiam, quoniam 
ipsorum est regnum coelorum: beati estis cum vos maledicent, et persequentur, 
et dicent omne malum adversum vos propter justitiam; 620 gaudete et exsultate, 
quoniam merces vestra copiosa est in coelo[13]: non potui praeferre ambitiosam 
in reatus silentio conscientiam injuriosae pro Dei confessione tolerantiae.
______________________________________________________________________
          4.
          Quale Opus aggrediatur. --Proferre igitur in conscientiam publicam 
opus tento grave et multiplex, diabolica fraude perplexum, haereticorum 
parte subtile, dissimulatione multorum ac metu praejudicatum, locorum, 
in quibus gesta res est nosque agimus, desperatione peregrinum, tempore 
antiquum, silentio novum, pridem simulata rerum pace praeteritum, proxime 
impia fallacissimorum hominum calliditate renovatum; hocque quo etiam in 
Romani imperii negotiis quies carpitur, rex angitur, palatium fervet, episcopi 
circumcursant, officiales magistri volitant, adversus apostolicos viros 
officiorum omnium festinatione turbatur. Ita ubique agitur, trepidatur, 
instatur; ut plane iniquitatem hujus assertionis, obtinendi labor et cura 
prodiderit. Enimvero
versari in sermone hominum jam diu memini, quosdam sacerdotum Dei idcirco 
exsulare, quod in Athanasium sententiam non ferunt: et hic error prope 
omnium mentes occupavit, ut sub nomine ejus non satis unicuique eorum dignam 
causam suscepti exsilii arbitrentur.
          5.
          Quae in eo praetermittat. --Praetermitto autem, licet potissima 
regi sit referenda[14]reverentia (quia enim (omne enim) a Deo regnum est), 
non tamen aequanimiter judicium ejus episcopalibus arbitriis admitti: quia 
Caesaris Caesari, Deo autem reddenda quae Dei sunt (Lucae XX, 25). Taceo 
imperatoris sublata causae cognitione judicium. Non queror extorqueri de 
absente sententiam; quamvis, Apostolo dicente, Ubi fides est, ibi et libertas 
est (II
______________________________________________________________________
Cor. III, 17), pati istud simplicitas sacerdotalis non debeat. Sed haec, 
non quia contemnenda sunt, verum quia his graviora sint subjecta, praetereo. 
Quamquam enim ex his quibusque[15]in terris gesta sint, cognosci potuerit 
longe aliud agi, quam existimabatur; tamen propensiore cura rem omnem hoc 
volumine placuit exponere. Raptim enim tunc haec per nos ingerebantur, 
corruptio Evangeliorum, depravatio fidei, 621 et simulata Christi nominis
______________________________________________________________________
blasphema confessio. Et necesse fuit in eo sermone omnia esse praepropera, 
incomposita, confusa: quia quanto nos impensiore cura audientiam quaereremus, 
tanto illi pertinaciore studio audientiae contrairent.
          6.
          Unde ordiatur. --Incipiam igitur ab his quae proxime gesta sunt, 
id est, eo tempore quo primum in Arelatensi oppido[16]frater et comminister 
meus Paulinus ecclesiae Trevirorum episcopus eorum se perditioni simulationique 
non miscuit: et qualis fuit illa sententia exponam, a qua referens voluntatem, 
indignus ecclesia ab episcopis, dignus exsilio a rege est judicatus. Atque 
hoc ita fieri non rerum ordo, sed ratio ex praesentibus petita demonstrat: 
ut ex his primum confessio potius fidei,
______________________________________________________________________
quam pavor in homine intelligatur, ex quibus in eum qui adsensus his non 
est, cepit injuriam.
          7.
          Quo pacto legendum sit. --Atque hoc etiam non inutiliter admonebo, 
ut ad omne hoc volumen diligens intentio adhibeatur. Omnia enim sunt et 
separanda temporibus, et distinguenda judiciis, et secernenda personis, 
et verborum dijudicanda virtutibus: ne forte tot epistolis, tot synodis 
tunc frequenter injectis, pernicioso ante finem fastidio expleatur. Agitur 
autem in his, quae cognitio Dei expetenda sit, quae spes aeternitatis, 
in quo perfecta veritas statu haereat. Et cum tam gravis rei negotium tractetur, 
oportet et unumquemque his modo curam cognoscendis rebus impendere, ut 
judicio deinceps proprio consistens, opinionem non sequatur alienam.
Explicit.
        FRAGMENTUM II ( Alias I partis ). INCIPIT EXEMPLUM EPISTOLAE
Synodi Sardicensis ad universas Ecclesias.[17]
            1.
          Synodi causa. --Multa quidem et frequenter ausi sunt Ariani haeretici 
adversus servo, 622 Dei, qui fidem rectam et catholicam custodiunt. Adulterinam 
namque doctrinam inserentes, orthodoxos persequi tentaverunt. In tantum 
autem nunc exsurrexerunt contra fidem, ut non religiosam pietatem clementissimorum 
imperatorum lateret. Denique, gratia Dei adjuvante, etiam ipsi clementissimi 
imperatores congregaverunt ex diversis provinciis et civitatibus ipsam 
synodum sanctam, et in Sardicensium civitate fieri permiserunt: ut omnis 
quidem
______________________________________________________________________
dissensio amputaretur, iniqua autem doctrina penitus expulsa, pietas sola, 
quae est in Christo, ab omnibus custodiretur. Venerunt enim ab Oriente 
episcopi cohortatione excitati piissimorum imperatorum, maxime propter 
id quod frequenter in murmuratione fuit, id est, de dilectissimis fratribus 
nostris et coepiscopis, Athanasio episcopo Alexandriae et Marcello episcopo 
Ancyro-Galatiae. Arbitramur autem etiam ad vos ipsos pervenisse eorum calumnias, 
et aures vestras tentasse eos commovere non dubitavimus: ut adversum innocentes 
quidem quae dicunt credatis, sceleratae autem haereseos suae suspicionem 
tegant. Sed non diutius haec illis facere permissum est. Est enim gubernator 
Ecclesiarum Dominus, qui pro Ecclesiis et pro omnibus nobis mortem sustinuit,
et propter eas Ecclesias adscensum in coelos omnibus nobis tribuit.
          2.
          Synodum adire trepidant Eusebiani. --Olim quidem scribentibus 
Eusebio, Mario, Theodoro, Diognito, Ursacio et Valente, Julio, consacerdoti 
nostro, Romanae Ecclesiae episcopo, adversum praedictos
coepiscopos nostros (dicimus autem Athanasium et Marcellum; ut scripserunt 
ex aliis locis ut episcopi nostri; quae autem ab Eusebio facta sunt, nihil 
aliud quam falsitatis et mendacii fuisse plena. Nam etsi ex eo, quo vocati 
sunt a Julio episcopo carissimo 623 fratre nostro, claruit noluisse eos 
venisse ex ipsis litteris quibus eorum mendacia detecta sunt (venissent 
enim, si habuissent fiduciam eorum quae gesserunt adversus coepiscopos 
nostros); licet[18]etiam ex ipsis, quae fecerunt in isto sancto et magno 
concilio, manifestior falsitatis suae commenta prodiderunt. Venerunt enim 
et ad Sardicensium civitatem, et videntes Athanasium et Marcellum, Asclepam 
et alios, timuerunt venire ad judicium: et non semel neque iterum, sed 
frequenter
______________________________________________________________________
vocati contempserunt invitationem synodi omnium nostrorum[19], qui convenimus 
episcopi, et maxime venerabilis senectae Ossium, qui et propter aetatem 
et confessionem et tanti temporis probatam fidem, qui tantum laborem id 
aetatis pro Ecclesiae utilitate sustinuit, ut omni reverentia dignissimus 
habeatur. Exspectantibus omnibus, et cohortantibus eos venire ad judicium, 
ut omnia, quae de consacerdotibus nostris[20]vel dixerunt vel scripserunt, 
praesentes possent convincere, vocati non venerunt, sicut praediximus: 
ostendentes etiam ex his falsitatem suam, non solum commentitiam fraudem 
aut exquisitam versutiam quam fecerunt prodentes per excusationem. Qui 
enim habent fiduciam probare ea quae absentes dicunt, haec
______________________________________________________________________
praesentes parati sunt convincere. Sed quia venire non ausi sunt, arbitramur 
de caetero neminem ignorare, etiam si illi iterum malitiam suam exercere 
voluerunt, nihil sufficientes probare adversus consacerdotes nostros, quos 
incusant quidem absentes, praesentes autem fugiunt.
          3.
          Fugiunt; quanta et quot eorum crimina. --Fugerunt enim, dilectissimi 
Fratres, non solum propter
hos quos falso adpetiverunt, verum etiam ( supple propter) hos qui ex diversis 
locis convenerunt, ut eosdem multis criminibus arguerent. Ferrum enim et 
vincula proferebant de exsilio revertentes viri. Et rursum ab his, qui 
adhuc in exsilio detinentur, missi affines et proximi, amici et fratres, 
querelas vel eorum qui supersunt detulerunt, vel eorum qui in ipsis exsiliis 
decesserunt, indignam injuriam prosecuti sunt. Et, quod est maximum, episcopi 
aderant, quorum alter ferrum et catenas praeferebat, 624 quas per eos cervicibus 
suis portaverat; alii ex eorum insimulatione mortem sibi intentatam testificabantur. 
In tantum enim desperationis eruperunt ut etiam episcopos interfecissent 
quidem, nisi fugissent ipsorum cruentas manus.
Decessit enim coepiscopus noster beatissimus Theodulus fugiens ipsorum 
infestationem. Jussus est enim ex ipsorum insimulatione mori. Alii autem 
gladiorum signa, plagas et cicatrices ostendebant. Alii se fame ab ipsis 
excruciatos querebantur. Et haec non ignobiles testificabantur viri: sed 
de ecclesiis omnibus electi, propter quas huc convenerunt, res gestas edocebant, 
milites armatos, populos cum fustibus, Judicum minas, falsarum litterarum 
suppositiones. Lectae sunt enim litterae factae a Theognito falsae adversum 
coepiscopos nostros Athanasium et Marcellum, ut et imperator adversus ipsos 
commoveretur. Et haec convincebant ii, qui tunc ipsius Theogniti diacones 
fuerunt. Ad haec virginum nudationes, incendia ecclesiarum, carceres adversus
ministros Dei: et haec omnia propter iniquam atque exsecrabilem haeresim 
Ariomanitarum. Qui enim communioni eorum renuntiabant, necessitate patiebantur[21]ista 
tolerare.
          4.
          Sardicam ingressi adversariorum reformidant praesentiam. --Haec 
igitur considerantes, in angusto se teneri pervidebant. Erubescentes quidem 
confiteri ea quae commiserunt, eo quod de caetero non possent
______________________________________________________________________
ea diutius occultare, venerunt tandem in Sardicensi civitate; ut propter 
praesentiam, suspicionem quasi mali actus viderentur excludere. Videntes 
enim eos qui a se fuerant falsis oppressi testimoniis, eos etiam quos vehementissime 
oppugnarunt; ex alia parte accusatores conscientiae, etiam suorum criminum 
proditores prae oculis habentes suis, venire vocati non potuerunt[22], 
maxime consacerdotum nostrorum Athanasii, Marcelli et Asclepii conscientia 
perturbati: qui et implorabant judicium (et) provocabant accusatores, ut 
eos non solum convincerent de iis quae adversum sese falsa confinxerant, 
verum etiam quae adversus Ecclesias impia ac nefaria commiserant, edocerent. 
Verum illi tanto terrore 625 comprehensi sunt, ut fugam facerent; et per
______________________________________________________________________
illam fugam falsitatem suam detegerent ac nudarent.
          5.
          Athanasii innocentia comprobatur. --Tametsi non solum ex prioribus, 
sed etiam ex istis malitia eorum et falsitas ostenderetur: ut nec existimata 
fuga[23]occasionem aliquam alterius malae artis invenire possent; probavimus, 
secundum veritatem et rationem (veritatis rationem) ea, quae ab illis commissa 
sunt, inquiri oportuisse: et invenimus eos etiam de his fuisse mendaces, 
et nihil aliud quam impugnationem adversus consacerdotes nostros exercuisse. 
Quem enim dicebant ab Athanasio interfectum fuisse nomine Arsenium, habetur 
in numero vivorum. Unde ex hoc etiam caetera, quae ab ipsis jactabantur, 
patuit esse plena mendacii et falsitatis. Quod autem de calice
______________________________________________________________________
fracto aliqua loquebantur[24]a Machario presbytero Athanasii; testificati 
qui praesentes fuerunt ex Alexandria de eodem loco, eo quod nihil tale 
esset factum. Sed et episcopi scribentes ex Aegypto ad Julium consacerdotem 
nostrum, abunde asseverarunt, nec suspicionem hujusmodi ibidem fuisse[25]. 
Dicunt autem acta etiam se habere adversus ipsum: quae habent autem, absente 
parte altera constat fuisse confecta. Simul tamen ipsis actis gentilis 
et catechumenus interrogatus
______________________________________________________________________
dicebat, intus se fuisse quando super ventum fecit Macharius, interrogatus 
dicebat, famosissimum illum Scyrum infirmantem in ecclesia (ἐν κελλίῳ) 
jacuisse: ut ex hoc appareat, ex toto mysterium non fuisse celebratum, 
eo quod catechumeni intus fuerint, sed male habentes jacuerint. Nam et 
ipse totius malitiae Scyrus commentator, exussisse Athanasium quemdam de 
divinis Scripturis librum dicebat. Ad hoc convictus confiteri coepit, infirmatum 
se fuisse quando Macharius praesens fuit; ut ex hoc etiam falsum testem 
illum esse appareret. Denique falsitatis praemium eidem Scyro honorem ( 
Graec. ὄνομα, nomen) episcopatus dederunt, homini qui neque 626 presbyter 
quidem fuit. Venientes enim duo presbyteri nunc ad concilium (qui eo temporis
cum Melitio fuerant, postmodum ab Alexandro episcopo Alexandriae beatae 
memoriae viro suscepti sunt, nunc cum Athanasio agunt), testati sunt nusquam 
omnino istum Melitii fuisse presbyterum, neque omnino habuisse eum Melitium 
in eodem loco, apud Mareotem, ecclesiam, nec ministrum: quem tamen nunc 
velut episcopum illum secum adduxerunt, qui ante nec presbyter fuit: ut 
nomine episcopatus videantur falsitatem suam tegere apud audientes.
          6.
          Marcellus et Asclepas irreprehensibiles. --Lectus autem est et 
liber, quem conscripsit frater et coepiscopus noster Marcellus: et inventa 
est Eusebii et qui cum ipso fuerant exquisita malitia. Quae enim ut proponens 
Marcellus posuit, haec eadem quasi jam comprobans proferret, adsimularunt.
Lecta sunt ergo quae sequebantur, lecta etiam quae anteposita erant quaestioni; 
et recta fides ejus inventa est. Neque enim a sancta Virgine Maria, sicut 
ipsi confingebant, initium dabat Deo Verbo; neque finem habere regnum ejus, 
sed regnum ejus sine principio ac sine fine esse conscripsit. Sed Asclepius 
coepiscopus noster acta protulit, quae confecta sunt apud Antiochiam praesentibus 
adversariis et Eusebio ex Caesarea, et ex sententiis judicatum episcopum 
ostendisse esse inreprehensibilem.
          7.
          Eusebianorum scelera, nomina et artes. --Merito
ergo acciti frequenter, non ausi sunt venire: merito fugerunt conscientiae 
suae impulsu praecipitati. Fuga enim falsitates suas confirmaverunt, et 
credi ea fecerunt, quae praesentes accusatores eorum dixerunt et ostenderunt. 
Quid igitur? Supra haec omnia etiam olim depositos atque ejectos Ecclesia 
propter haeresim Arii non solum susceperunt, sed etiam in majorem provexerunt 
gradum, diacones quidem in presbyterium, de presbyterio autem in episcopatum, 
propter nihil aliud, nisi ut impiam doctrinam dilatare ac disseminare possent, 
et 627 piam corrumperent fidem. Sunt autem istorum post Eusebium duo auctores 
etiam Theodorus ab Heraclia, Narcissus a Neroniade Ciliciae, Stephanus 
ex Antiochia, Georgius ex Laodicia, licet timens
non adfuerit de Oriente, Acacius ex Caesarea Palaestinae, Menophantus ex 
Epheso Asiae, Ursacius a Singiduno Moesiae, Valens ex Mursa Pannoniae. 
Etenim praedicti etiam ( supple iis) qui ab Oriente secum venerunt, non 
permiserunt sanctum Concilium intrare, neque omnino in Ecclesiam Dei sanctam 
accedere. Venientes etenim Sardicam per singula loca synodos faciebant 
inter se, et pactiones cum interminationibus, ut omnino venientes Sardicam 
ad judicium non accederent, neque in unum cum sancta[26]synodo convenirent: 
et ad id solum venerunt, coetum praesentiam suam qui statim fugerunt. Haec 
enim scire potuimus a consacerdotibus nostris, Ario scilicet ex Palaestina, 
Stephano de Arabia: qui cum ipsis venerunt quidem, sed ab eorum perfidia
______________________________________________________________________
recesserunt. Hi enim venientes in sanctam synodum, violentiam quidem, quam 
passi fuerant, conquerebantur; nihil autem ab ipsis recte agi asserebant: 
asserentes[27]etiam hoc, quod essent ibi plurimi rectae fidei, qui prohibebantur 
ab ipsis venire ad nos propositis interminationibus. Hac
______________________________________________________________________
igitur causa in uno loco ( Graec. οἴκῳ) omnes manere sategerunt, et nec 
parum temporis, nec habere eos liberam facultatem permiserunt.
          8.
          Synodi sententia. --Quia ergo non oportuit conticescere, nec 
inulta retinere, falsitates, vincula, homicidia, pugnas, falsas epistolas, 
verberationes, nudationes virginum, exsilia, eversiones ecclesiarum, incendia, 
translationes de ecclesia ad majores, et ante omnia contra rectam fidem 
insurgentes Arianae haeresis doctrinas: ex hac causa carissimos quidem 
fratres et coepiscopos nostros Athanasium Alexandriae, et Marcellum Ancyrogalatiae, 
et Asclepium Gazae, et eos qui cum ipsis erant ministrantes Deo, innocentes 
et puros pronuntiamus, 628 scribentes ad unamquamque eorum provinciam,
ut cognoscerent singularum ecclesiarum plebes sacerdotis sui integritatem, 
et habere se episcopum suum, illos autem, qui se eorum ecclesiis immerserunt 
luporum more, id est, Gregorium in Alexandria, Basilium in Ancyra, et Quintianum 
in Gaza, neque nomen habere episcopi, neque communionis omnino eorum habere 
participatum, neque suscipere ab aliquo eorum litteras, neque ad eos scribere, 
illos autem, hoc est, Theodorum, Narcissum, Acacium, Stephanum, Ursacium 
et Valentem, Menophantum, et Georgium (etsi timens, ut dictum est, non 
adfuit, sed tamen quia a beatae memoriae Alexandro episcopo quondam Alexandriae 
dejectus est), et quod sit tam ille, quam etiam caeteri qui comprehensi 
sunt, furoris Ariani, et
propter objecta crimina, hos omnes aequali sorte dejecit sancta synodus 
de episcopatus gradu: et judicavimus non solum illos episcopos non esse, 
sed neque communionem quidem cum fidelibus habere. Separantes enim Filium, 
et alienantes Verbum a Patre, separari ab Ecclesia catholica oportet, et
alienos esse a nomine Christiano. Sint igitur vobis anathema, eo quod ausi 
sunt adulterare verbum veritatis. Apostoli enim est praeceptum: Si quis 
vobis evangelizaverit praeter quam quod accepistis, anathema sit[28]. His 
neminem communicare denuntiate: nulla enim communicatio luci ad tenebras. 
Hos omnes longe facite: nulla enim participatio Christo ad Belial. Observate, 
Carissimi, ut neque scribatis ad eos, neque eorum accipiatis litteras. 
Curate autem etiam, dilectissimi Fratres et consacerdotes, quasi praesentes 
spiritu huic interfueritis synodo, omnia quae a nobis instituta sunt confirmare 
per litteras vestras, ut ab omnibus episcopis idem sentire, atque unam 
esse omnium voluntatem ex litterarum consensione sit manifestum.
______________________________________________________________________
Optamus, Fratres, vos in Domino bene valere. Explicit.
          629 Incipit exemplum epistolae factae[29]ad Julium urbis Romae 
episcopum, Julio episcopo a synodo directae.
          9.
          Cur Julius non adfuerit synodo. Petri sedis praerogativa. --Quod 
semper credidimus, etiam nunc sentimus: experientia enim probat et confirmat, 
quae quisque auditione audivit. Verum est enim, quod beatissimus magister 
gentium Paulus apostolus de se locutus est: An experimentum quaeritis ejus, 
qui in me loquitur Christus[30]? quamquam utique quia in ipso Dominus Christus 
habitavit, dubitari non possit Spiritum sanctum per animam
______________________________________________________________________
ejus locutum, et organum corporis personasse. Et tu itaque, dilectissime 
frater, corpore separatus, mente concordi ac voluntate adfuisti: et honesta 
fuit et necessaria excusatio absentiae, ne aut lupi schismatici furtum 
facerent et raperent per insidias, aut canes haeretici rabido furore exciti 
insani oblatrarent, aut certe serpens diabolus blasphemiorum venenum effunderet. 
Hoc enim optimum et valde congruentissimum esse videbitur, si ad caput, 
id est ad Petri apostoli sedem, de singulis quibusque provinciis Domini 
referant sacerdotes.
          10.
          Legati Julii. --Quoniam ergo universa, quae gesta sunt, quae 
acta, quae constituta, et chartae continent, et vivae voces carissimorum 
fratrum et compresbyterorum nostrorum Archydami et Philoxeni, et carissimi 
filii nostri Leonis diaconi verissime et fideliter exponere poterunt; pene 
supervacuum videatur eadem his inserere litteris. Patuit apud omnes, qui 
convenerunt ex partibus Orientis, qui se appellant episcopos (quamquam 
sint ex his certi auctores[31], quorum sacrilegas mentes Ariana haeresis 
pestifero tinxit veneno) diu tergiversatos propter diffidentiam ad judicium 
venire noluisse, tuamque et nostram reprehendisse communionem, quae nullam 
habebat culpam: quia non solum octoginta episcopis testantibus
______________________________________________________________________
de innocentia Athanasii pariter credidimus[32]; sed et conventi per presbyteros 
tuos et per epistolam, ad synodum quae futura erat in urbe Roma venire 
noluerunt: et satis erat iniquum, illis contemnentibus, tot sacerdotibus 
testimonium perhibentibus, Marcello et Athanasio denegare societatem. 630
          11.
          Tria in synodo tractanda. --Tria fuerunt, quae tractanda erant. 
Nam et ipsi religiosissimi imperatores permiserunt, ut de integro universa 
discussa disputarentur, et ante omnia de sancta fide et de integritate 
veritatis, quam violaverunt. Secunda de personis, quas dicebant esse dejectas; 
de iniquo judicio, vel si potuissent probare, justa fieret
______________________________________________________________________
     32: (in Concilio Alexandrino, cujus epistola indicatur 
     num. 5)
confirmatio. Tertia vero quaestio, quae vere quaestio appellanda est, quod 
graves et acerbas injurias, intolerabiles etiam et nefarias contumelias 
ecclesiis fecissent, cum raperent episcopos, presbyteros, diacones, et 
omnes clericos in exsilium mitterent, ad deserta loca transducerent, et 
fame, siti, nuditate, et omni egestate necarent; alios clausos carcere 
et squalore et putore conficerent, nonnullos ferreis vinculis ita ( adde 
stringerent), ut cervices eis arctissimis circulis strangularentur. Denique 
ex ipsis quidam vincti in eadem injusta defecerunt poena: quorum ambigi
non potest martyrio gloriosam mortem exstitisse. Adhuc quoque audent quosdam 
retinere: nec ulla causa fuit criminis, nisi quod repugnarent, et clamarent 
quod exsecrarentur Arianam et Eusebianam haeresim, et nollent habere cum 
talibus communionem, iis autem, qui secum sentire maluerunt, prodesse. 
Et qui ante fuerant dejecti, non solum recepti sunt, sed etiam ad clericalem 
dignitatem promoti, et acceperunt praemium falsitatis.
          12.
          Ursacii et Valentis perversitas. --Quid autem de impiis et de 
imperitis adolescentibus Ursacio et Valente statutum sit, accipe, beatissime 
frater. Quia manifestum erat, hos non cessare adulterinae doctrinae lethalia 
semina spargere, et quod Valens relicta ecclesia ecclesiam aliam invadere 
voluisset,
et eo tempore, quo seditionem commovit, unus ex fratribus nostris, qui 
fugere non potuit, Viator obruptus et conculcatus in eadem Aquileiensium 
civitate die tertia defecit: causa utique mortis fuit Valens, qui perturbavit, 
qui sollicitavit. Sed ea quae beatissimis Augustis significavimus cum legeritis, 
facile pervidebitis, nihil nos praetermisisse, quantum ratio patiebatur. 
Et ne molesta esset longa narratio, qui fecissent, et quae commisissent, 
insinuavimus.
          13.
          Synodi placita Siciliae, Sardiniae et Italiae per Julium addiscenda. 
--Tua autem excellens prudentia disponere debet, ut per tua scripta, qui 
in Sicilia, 631 in Sardinia, in Italia sunt fratres nostri, quae acta sunt 
et quae definita cognoscant; et ne ignorantes
eorum accipiant litteras communicatorias, id est epistolia, quos justa 
sententia degradavit, perseverent autem Marcellus et Athanasius et Asclepius 
in nostra communione: quia obesse eis non poterat iniquum judicium, et 
fuga, et tergiversatio eorum, qui ad judicium omnium episcoporum, qui convenimus, 
venire noluerunt. Caetera, sicuti superius commemoravimus, plena relatio 
fratrum, quos sincera charitas tua misit, unanimitatem tuam perdocebit. 
Eorum autem nomina, qui pro facinoribus
dejecti sunt, subjicere curavimus: ut sciret eximia Gravitas tua, qui essent 
communione privati. Uti ante praelocuti sumus, omnes fratres et coepiscopos 
nostros litteris tuis admonere digneris, ne epistolia, id est, litteras 
communicatorias eorum accipiant.
          NOMINA HAERETICORUM.
          14.
          Ursacius a Singiduno, Valens a Mursa, Narcissus ab Jeropoli, 
Stephanus ab Antiochia, Acacius a Caesarea, Menophantus ab Epheso, Georgius 
a Laodicia.
          ITEM NOMINA EPISCOPORUM INFRA, QUI SYNODO SARDICENSI ADFUERUNT 
ET SUBSCRIPSERUNT IIDEM IN JUDICIO.
          15.
          Ossius ab Spannia Cordobensis, Annianus ab Spanniis de Castolona, 
Florentinus ab Spaniis de Emerita, Dominianus ab Spaniis de Asturica, Castus 
ab Spaniis de Caesara Augusta, Praetextatus ab Spaniis de Barcilona, Maximus 
a Tuscia de Luca, 632 Bassus a Macedonia de Diocletianopoli, Porphyrius 
a Macedonia de Philippis, Marcellus a Macedonia de Ancyra Gallaciae, Euterius 
a Procia de Caindo, Asclepius a Palaestina de Gaza, Moysius a Thessalia 
de Thebis, Vincentius a Campania de Capua, Januarius a Campania de Benevento, 
Prothogenes a Dacia de Serdica, Dioscorus de Thracia, Hymenius a Thess. 
de Pearata, Lucius a Thracia de Caynopoli ( an Hadrianopoli?), Lucius ab 
Italia de Verona, Evagrius a Macedonia de Heraclianeo
[33], Dionysius ab Achaia de Lignedon, Julius ab Acacia de Thebe eptapyleos. 
Athenodorus ab Achaia de Blatea[34]. Diodorus ab Asia de Tenedos, Alexander 
a Thessalia de Larissa, Aethius a Macedonia de Thessalonica, Vitalis a 
Dacia ripensi de Aquis, Paragorius a Dardania de Scupis, Trifon ab Achaia 
de Marciarce, Athanasius ab Alexandria, Gaudentius ab Achaia (a Dacia) 
de Naiso, Jonam a Macedonia de Particopoli (Parthenopoli, aut Paroecopoli), 
Alypius
______________________________________________________________________
ab Achaia de Magari. Macedonius ab Ardania[35]de Ulpianis, Calvus ab Achaia 
ripensi de Castra martis, Fortunatianus ab Italia de Aquileia, Plotarcus 
ab Acacia de Patras, Eliodorus a Nicopoli, Eutarius a Pannoniis, Arius 
a Palaestina, Asturus ab Arabia, Cocras ab Achaia de Asapofebiis. Stercorius 
ab Apulia de Canusio. Calepodius a Campania, Lerenius[36]ab Achaia de Secoro, 
Martyrius ab Achaia de Neapoli, Dionysius ab Arcaida de Elida, Severus 
ab Italia de Ravennensi, Ursacius ab Italia de Brixa. Portasius[37]ab Italia 
de Mediolano, 633 Marcus ab Asia de Fissia[38], Verissimus a Gallia de 
Lugduno, Valens ab Achaia (a Dacia) ripense de Scio, Palladius a Macedonia
______________________________________________________________________
de Dui (Dio), Gerontius a Macedonia de Brevi, Alexander ab Achaia de Morenis[39], 
Euthitius[40]ab Achaia, Titius ab Asia de Montonis ( an a Dacia de Montemnis?). 
Episcopi omnes numero unus de sexaginta.
          16.
          Athanasii innocentia manifesta. Sacrificii opus solius est presbyteri. 
-- « Res, quantum arbitror ( inquit Hilarius ), sermonis alterius interpretatione 
non indiget. Nam omnia ita edicta sunt et expressa, ut in lucem cognitionis 
elata sint: testes ex Aegypto compositi, Athanasius ipse praesens, falsorum 
judicum nocturna et turpis per conscientiam fuga, tantorum scelerum gravis 
et subjecta universorum oculis invidia. Adde originem causae, ex qua in 
Athanasium occasio est quaesita sententiae. Reus, presbyteri
______________________________________________________________________
sui impetu, disturbati altaris in ipso sacrificiorum tempore, ubi Scyrus 
presbyter adsistebat, arguitur. Scyrus presbyter negatur, et criminis falsitas 
cum auctore damnatur. Porro autem sacrificii opus sine presbytero esse 
non potuit. Cum in hominem quaestio est, ipse facti tam gravis nullus est 
locus, apud Mareotem ecclesia nulla est. Numquid potius ipsa soli religio 
defecit? aut aliquo, ut adsolet, hiatu locus violati sacrificii desedit? 
Scyrus de diacono episcopus adseritur ordinatus; ut de contumelia in presbytero 
perpessa mentientis episcopi major auctoritas sit. Sed locus ecclesiae 
si fuit, et est: si non est, nec fuit. Et quid ambiguum est, hos potius 
falsorum criminum indices asseruisse factum esse, quod
esse potuit[41]infectum; aut eos, qui postea indicarunt, constitutos non 
fuisse, quod si fuit, non potest non fuisse?
          17.
          Athanasii crimina non constant. -- « Si quis igitur est humanis 
institutis ad usum communis intelligentiae eruditus, si quis prudentiae 
praeceptis in viam consectandae veritatis insistit; animum intendat, et 
quid in hujuscemodi negotiis tenere se arbitrii velit, expendat: ratio 
interim de indiciorum auctoribus exsistat. Haec duo indicata: unum quod 
crimen affirmet, criminis locum non occupet[42], perpessa injuria[43]hominem 
designet; aliud vero, quod crimen, locum, hominem neget. Quaero, in quam 
te sententiam concedere aequum videbitur? Certe, opinor, quisquam ab
______________________________________________________________________
utroque consultus, et positus in medio utriusque sententiae, 634 ita loquetur: 
Si crimen est, docendum est; si locus est, demonstrandus est: si homo, 
contuendus est. At vero cum et facti fides, et loci religio, et injuriae 
homo nullus est; vesanum existimabitur, rebus judicem non exstantibus judicare.
          18.
          Athanasii damnandi nulla causa. -- « Respicite in coelum et astra, 
vos sacerdotes; et in eum, qui ex nihilo fecit illa, cum libertate fidei 
et spei quam accepistis, intendite, recordantes talem vobis futuri in vos 
judicii formam esse propositam, ut quo judicio judicaveritis, judicetur 
de vobis[44]. Haec quaerenti mihi respondete: Athanasium quo judicio damnastis? 
Dicetis nempe, Episcoporum: et haec confessionis vestrae erit venia. Secuti, 
inquit[45],
______________________________________________________________________
sumus sanctam judiciorum sub episcopali communione reverentiam. Sed ignorasse 
vos negabitis, Athanasio, cujus damnationem a vobis Valens, Ursacius, Saturninus 
exigunt, ab Ossio, Maximino, Julio redditam communionem? Non facio comparationem: 
rogo, quae de crimine Athanasii vestra sententia fuit? Presbyter ejus Macharius 
irruisse in ecclesiam Mareotidem dicitur, Scyrum presbyterum perturbasse, 
et salutis nostrae sacramenta projecisse: ad hujus rei testes cathecumenum 
et gentilem interrogatos. Verum postea a sanctis (Sardicae congregatis) 
nescitis judicatum ( adde, apud) Mareotem ecclesiam nullam esse; Scyrum 
vero presbyterum non fuisse? Quid est, quod secuti estis? Falsis episcopis 
auctoritatem datis,
aliis vero negatis? Quae sunt, ( supple perinde) atque non essent decernitis: 
judicatis autem illa, quae non sunt? Sed ut subjectioni ( an suggestioni?) 
huic credideritis, credo carcer exegit, custos institit, tortor incubuit, 
gladius pependit, ignis ambussit. In non exstantibus judicandi episcopalem 
apud vos auctoritatem improbitas obtinuit: in veritate obtinenda sanctitas 
fidem perdidit? O veros Christi discipulos! o dignos successores Petri 
atque Pauli! o pios Ecclesiae patres? o ambitiosos inter Deum plebemque 
legatos, veritatem vos Christi falsitati hominum vendidisse! Satisfecimus 
igitur primae propositioni, qua spopondimus Athanasium reum teneri nullius 
eorum, quae objectatis, criminum posse. Superest, ut quid de Marcello et 
Photino gestum sit, paucissimis dicam.
          19.
          Photini condemnatio, et Ursacii ac Valentis poenitentia. -- « 
Photinus Sirmiensis Episcopus fuit a Marcello imbutus: nam et diaconus 
sub eo aliquandiu fuit. Hic corruptis innocentiae 635 moribus ac disciplinis, 
turbare evangelicam veritatem persistebat novis praedicationibus. Et hoc 
ita saepe est, ut cum incrementa vitiorum detrimenta in amore Dei fecerunt, 
vesanum depravatae scientiae studium increscat. Igitur ad tollendum ex 
episcopatu Photinum, qui
ante biennium jam in Mediolanensi synodo[46]erat haereticus damnatus, ex 
plurimis provinciis congregantur sacerdotes[47], hoc magis solliciti atque 
anxii, turbari rursum miscerique omnia, quod jam pridem plures episcopos 
reos vel falsorum in Athanasio judiciorum, vel communionis haeresis Arianae, 
ab Ecclesia fuerat necesse resecare. Quam opportunitatem nacti Ursacius 
et Valens, Romanae plebis episcopum adeunt[48], recipi se in Ecclesiam 
deprecantur, et in communionem per veniam admitti rogant. Julius ex consilio 
veniam, quam orabant, impertit: ut cum lucro catholicae Ecclesiae, vires 
quoque detraheret Arianis, cum eos, qui unitatem ante turbaverunt, consilii 
hujus et audaciae poenitentes in communionem catholicam per veniam reconciliatae
______________________________________________________________________
pacis admitteret.
          20.
          « Et quia non est nisi de veritate confessio, 636 nisi de vitio 
poenitentia, nisi venia de admisso; Velens et Ursacius admittendi, ut orabant, 
in communionem, de Athanasii innocentia, de judicii falsitate, de Arianae 
haeresis piaculo talibus litteris ante profitentur. »
Exemplum Epistolae, quam post renuntiationem Orientalium, Athanasium reum 
non esse, in urbe Roma holographa manu Valens perscripsit[49], et Ursacius 
subscripsit.
Domino Beatissimo Papae Julio Valens et Ursacius S.
Quoniam constat, nos antehac multa gravia de nomine Athanasii episcopi 
litteris nostris insinuasse, atque litteris Sanctitatis tuae conventi, 
ejus rei, de qua significavimus, non praestitisse rationem: profitemur 
apud Sanctitatem tuam, cunctis praesentibus presbyteris fratribus nostris, 
omnia, quae antehac ad aures vestras pervenerunt de nomine praedicti, falsa 
a nobis esse insinuata atque omnibus
______________________________________________________________________
viribus carere: atque ideo nos libentissime 637 amplecti communionem praedicti 
Athanasii; maxime cum Sanctitas tua, pro insita sibi benevolentia, errori
nostro veniam fuerit dare dignata. Profitemur etiam, quod si aliquando 
nos Orientales voluerint, vel idem Athanasius, malo animo ad causam vocare, 
citra conscientiam tuam non adfuturos. Haereticum vero Arium, sed et satellites 
ejus, qui dicunt, Erat tempus quando non erat Filius, et qui dicunt ex 
nihilo filium, et qui negant ( hic adde Deum) Dei filium ante saecula fuisse, 
sicut per priorem libellum nostrum, quem apud Mediolanum porreximus, et 
nunc et semper anathematizasse, hac manu nostra, qua scripsimus, profitemur: 
et iterum dicimus, haeresim Arianam, ut superius diximus, et ejus auctores 
in perpetuum damnasse. Et manu Ursacii: Ego Ursacius Episcopus huic professioni 
nostrae subscripsi.
« Haec epistola ( inquit Hilarius ) post biennium missa est, quam haeresis 
Photini a Romanis damnata est. »
638 Item exemplum alterius epistolae[50]Valentis et Ursacii, quam post 
aliquantum temporis ab Aquileia, postquam hanc superiorem Romae emiserant, 
ad Athanasium miserunt et episcopos.
______________________________________________________________________
Domino Fratri Athanasio Ursacius et Valens.
Dedit se occasio fratris et compresbyteri nostri Moysetis, venientis ad 
tuam dilectionem, frater charissime, per quem tibi salutem largissimam 
dicimus ex Aquileiensium civitate, et optamus ut incolumis litteras nostras 
recenseas. Dederis enim fiduciam, si tu quoque in rescribendo vicem nobis 
rependas. Sane habere nos locum tecum et communionem ecclesiasticam his 
litteris scito. Divina pietas te custodiat, Frater.
« Superioribus igitur litteris datis, venia indulgetur
orantibus, reditus ad catholicam fidem cum commnione
donatur: maxime cum Sardicensis synodi veritatem ipsae orantium veniam 
litterae continerent.
          21.
          Athanasius Marcellum a sua communione separat. -- « Verum inter 
haec Sirmium convenitur. 639 Photinus haereticus comprehensus, olim reus 
pronuntiatus, et a communione jam pridem unitatis abscissus, nec tum quidem 
per factionem populi potuit amoveri. Sed idem Athanasius Marcellum, qui 
post recitationem libri quem scriptum ediderat (nam hunc nos quoque habemus), 
sententia synodi Sardicensis episcopatui erat redditus, ubi quaedam alia 
nova miscere sensit, et ambiguis praedicationibus, ejus in quam Photinus 
erupit doctrinae viam quaerere; a sua communione separat anteriore tempore, 
quam Photinus arguitur, praeventam judicio meditationem corruptae voluntatis 
ostendens,
et non ex libri editione condemnans. Sed
quia promptum est ex bono malum effici, praebuit non illis quae in Marcellum 
gesta ante fuerant, sed his quae in Photinum gerenda erant, auctoritatem.
          22.
          In gratiam Athanasii gesta Sardicensia qui conentur Orientales 
irrita facere. -- « Illud autem esse cognitum cunctis oportet, nullam umquam 
adversus Marcellum, praeter eam quae Sardicensibus est dissoluta sententiis, 
deinceps synodum fuisse contractam; neque tunc cum de Photino decretum 
ab Occidentalibus est et ad Orientales est relatum, aliquod in eum expressum 
fuisse judicium: sed homines mente callidos, ingenio subtiles, malitia 
pertinaces, occasionem revolvendi ejus, quod Athanasii absolutione (Sardicae 
data) 640 est dissolutum,
quaesiisse judicii; et rescribentes de Photino, Marcelli mentionem, velut 
institutionum talium magistri, addidisse: ut mortuam de Athanasio ipso 
jam tempore quaestionem, et veritatis judicio consepultam, in publicam 
recordationem causae novitas excitaret, et subrepens per Photini damnationem 
Marcelli nomen inveheret. Exstat autem in superioris epistolae corpore, 
Marcellum ab Arianis occasione libri, quem de subjectione Domini Christi 
ediderat, una cum Athanasio fuisse damnatum. Docetur etiam recitatione 
ejusdem libri innocentem deprehendi. Falsitatem quoque judicii Ariani[51]exstantis 
adhuc libri fides arguit. De Photino autem tantum, sicuti mos poscebat, 
ad Orientales epistolae fiunt, non injuria extorquendi,
______________________________________________________________________
ut nunc agitur, assensum, sed instruendae universorum scientiae consuetudine.
          23.
          « Sed cur abnegatae Marcello communionis Athanasius reus esse 
rescribitur ( A Sirmiensi Orientalium synodo )? Numquid propter libri vitium 
Marcellus abstentus est? Testes ipsi sunt, ex institutis ejus Photinum 
perversitatis istius initia sumpsisse. Nam negata sibi ab Athanasio communione, 
ingressu sese ecclesiae Marcellus abstinuit. Ita communio cum eo in ista 
fide[52]de subjectione et traditione regni docet: 641 negata rursum pravitate[53]doctrinae 
alterius ostendit. Ac sic utrumque viri istius judicium caret culpa, cum 
in data communione synodi ( Sardicensis ) sit secutus assensum; in abnegata 
vero, ipso se Marcello
______________________________________________________________________
abdicante solo sine ulla synodi auctoritate. Verum omnis ista alterius 
causae et doloris est quaestio. Et
quamquam conceptis jam diu in Athanasium odiis suis satisfiat in majorem 
tamen sceleris gradum molitio tanta procedit.
          24.
          Rescriptum Sirmiense fidem rectam prae se ferens, fraude et veneno 
plenum est. -- « Nam tertius mihi locus praestat, ut fidem, quam epistolae 
primordio condiderunt, fraudulentam, haereticam, et verbis blandientibus 
veneno interiore suffusam esse demonstrem. Profitemur enim ita: Unum quidem 
ingenitum esse Deum patrem, et unum unicum ejus Filium, Deum ex Deo, lumen 
ex lumine, primogenitum omnis creaturae, et tertium addentes Spiritum sanctum 
paracletum: ut cum securitas legentium, vel indoctorum simplicitas tam 
mollibus fuerit intercepta principiis; uno eodemque subscriptionis elicitae 
assensu, in Photini
animadversionem, in Athanasii reatum, in damnationem fidei catholicae transeatur. 
Et spero quod non exiguam partem cognitionis istius[54]synodus Sardicensis 
attulerit, ubi insectatione Arianorum omnia in Athanasium crimina conficta 
esse monstrantur, et vis adhibita plebi Dei[55], ut in pestiferam lethalis 
doctrinae conniventiam transirent. Rem tamen, quia causa postulat, breviter 
dicam.
          25.
          Ad tuendam Trinitatis fidem semper laborarunt apostolici viri. 
Ecclesiae hostium inde in se concitarunt odium. -- « Cura et negotium apostolicis 
viris semper fuit, constanti et publica perfectae fidei praedicatione, 
conatus omnes oblatrantis haeresis comprimere, et exposita Evangeliorum 
veritate, perversitatem doctrinae
______________________________________________________________________
errantis exstinguere; ne audientium mentes quadam labe contaminans contagium 
vitii adhaerentis infligeret[56]. Itaque diligenter epistolis variis, quae 
de Deo patre opinio, quae de Dei filio cognitio, quae in Spiritu sancto 
sanctificatio oporteret esse, frequenter copioseque complexi sunt; ( supple 
ideo) ut cognitus de Deo patre fieret 642 Filius Deus, et in Deo filio 
( supple esset) Deus pater, et in Deo patre Filius Deus. Ac sic secundum 
ipsius definitionem dicentis: Ego et Pater unum sumus[57], et rursum: Sicut, 
Pater, tu in me, et ego in te[58], continetur fides nostra in Patris et 
Filii nominibus personisque Deus unus. Neque enim vel invidia Judaeorum, 
vel odium gentilium, vel furor haereticorum aliis potius adversus nos causis 
est excitatus,
______________________________________________________________________
quam quod aeternitatis virtutem, nomen Filii confitemur in Patre. Haereticorum 
autem perversitas
de fide impia semper exorta est. Nam dum occupati vitiis, et ab innocentiae 
operibus aversi, inutilium se quaestionum difficultatibus implicant; improbabiles 
effectivita, voluntate, judicio, placere expetunt novitate doctrinae, postquam 
veritatis scientiam perdiderunt.
          26.
          Nicaeni concilii occasio. Arianorum doctrina. « Cum igitur patribus 
nostris cognitum fuisset, et Arios duos profanissimae fidei praedicatores 
exstitisse, seque longius non jam opinio, sed judicium labis istius tetendisset; 
ex omnibus orbis partibus in unum advolant, Nicaeamque concurrunt: ut exposita 
fide populis, et in luce intelligentiae cognitionis divinae itinere directo, 
intra ipsos auctores suos emergentis mali seminaria necarentur. Tradebant 
autem Arii talia:
Patrem Deum instituendi orbis causa genuisse filium, et, pro potestate, 
sui ex nihilo in substantiam novam atque alteram Deum novum alterumque 
fecisse; profani in Patrem, ex nihilo opinantes aliquid ei simile potuisse 
generari; blasphemi in Christum, infinitatis eum paternae generositate 
exspoliantes: ut cum didicissent ex persona Patris: Non est Deus alius 
praeter me[59]; et a Filio: Ego in Patre et Pater in me[60]; et: Ego et 
Pater unum sumus[61], sanctae in utroque unitatis vinculum abruperint, 
non exstanti creationis substantiae dantes Dei filio Domino nostro Jesu 
Christo initium de tempore, ortum de nihilo, non ex altero.
          27.
          « Itaque comprimendi mali istius 643 causa,
______________________________________________________________________
trecenti vel eo amplius episcopi apud Nicaeam congregantur: in omnes Arianos, 
assensu omnium, damnatio haeretica decernitur, et evolutis evangelicis 
atque apostolicis doctrinis, perfectum unitatis catholicae lumen effertur. 
Quid igitur fuerit expressum, fides ipsa, ut est exposita, commendat. »
          Incipit fides apud Nicaeam conscripta[62]a trecentis decem et 
octo episcopis contra omnes haereses.
Credimus in unum Deum patrem omnipotentem, omnium visibilium et invisibilium 
factorem. Et in unum Dominum Jesum Christum filium Dei unigenitum, natum 
de Patre, hoc est, de substantia Patris, Deum de Deo, lumen de lumine, 
Deum verum de Deo vero, natum non factum, unius substantiae
______________________________________________________________________
cum Patre, quod Graeci dicunt ὁμοούσιον, per quem omnia facta sunt, sive 
quae in coelo sive quae in terra, qui propter nos homines et propter nostram 
salutem descendit, incarnatus est, homo factus est, passus est, et resurrexit 
tertia die, adscendit in coelos, venturus judicare vivos et mortuos. Et 
in Spiritum sanctum. Eos autem, qui dicunt, Erat quando non erat, et prius 
quam nasceretur non erat, et quia ex nullis exstantibus factus est, quod 
Graeci ἐξ οὐκ ὄντων dicunt, vel alia substantia sive essentia, dicentes 
mutabilem et convertibilem filium Dei; hos anathematizat catholica et apostolica 
Ecclesia.
          28.
          Fidei sincerae comparatione adulterinae falsitas patet. -- « 
Fides fidei comparata falsitatem mentionis exponit. Nam quae apud Nicaeam 
ordinata est,
plena atque perfecta est, et omnibus undique, quibus irrepere haeretici 
solent, aditibus obseratis, inviolabili inter Patrem et Filium aeternae 
unitatis soliditate connectitur: haec vero simplicitate blanditur, primum 
asserens nos ita credere, quod absit a quoquam. Caeterum Occidentalium 
fides, evangelicis instituta doctrinis, Patrem in Filio, Filium confitetur 
in Patre; Patrem ingenitum, Filium substantia aeternitatis aeternum, id 
est, ut Patrem semper, ita et Filium semper in Patre, et natum de Deo 644 
Deum esse, non conceptum scilicet, et in eo semper de quo est, esse.
          29.
          « At vero haec per fidia ( Orientalium Sirmio rescribentium ) 
non fides, Deum ex Deo dicens, et primogenitum commendans, et Trinitatis 
nomen instituens,
virus suum sub modestia religiosae moderationis occultat, dicens, Deum 
ex Deo, lumen ex lumine: ut per occasionem confessionis istius, ex Deo 
ac lumine, Deus ac lumen factus a Deo, non genitus de Deo, id est, non 
de substantia paternae aeternitatis exstiterit; ac sic contumelia Patris 
vilescat et Filius, si Deus ortus ex nihilo est: in primogeniti vero confessione 
ordinem quemdam ab ejus ortu creantis[63]mundi rebus assignent: ut quia 
mundus ex tempore est, tamen, licet mundo prior sit Christus, ex tempore 
sit; et non aeternitas in eo tempore ( an ante tempora?), sed ordo in tempore 
sit creati[64]: ac per hoc aliquid quod ante eum sit relinquatur, qui esse 
coepit ex tempore; ( adde et) dissolvatur in Christo omne quod Deus est, 
cum in eo non
______________________________________________________________________
exstantis aliquando Mariae ortus a tempore sit.
          30.
          Christus quo sensu primogenitus omnis creaturae. -- « Quin etiam 
homines spe omni bona vacui, ad occasionem tanti periculi auctoritatem 
apostolicam pertendunt; quia de eo dictum sit, primogenitus omnis creaturae. 
Sed subtrahentes antecedentem consequentemque sententiam, aptant[65]doctrinis 
suis sub Apostoli nomine perstruunt falsitatem. Nam talis est ordo dictorum: 
Qui est imago Dei invisibilis,
______________________________________________________________________
primogenitus omnis creaturae: quia in ipso constituta sunt omnia in coelis 
et in terra, visibilia et invisibilia, sive Throni, sive Dominationes, 
sive Principatus, sive Potestates, omnia per ipsum et in ipso condita sunt, 
et ipse est ante omnes[66]. Imago ergo Dei invisibilis ex nihilo ordo est, 
et coepit a tempore? Aut quia primogenitus omnis creaturae est, ordo quidem 
in eo connexae incognitae creationis exprimitur, sed non sequitur primogenitum 
omnis creaturae? Quia in ipso constituta sunt omnia in coelis et in terra, 
id est, in ipso universorum elementorum visibilium et invisibilium condita 
et constituta materia est; et idcirco omnia per ipsum et in ipso: idcirco 
primogenitus omnis creaturae, quia in eodem, jam a principio, omnium quae 
effecturus erat, omnia generationum
______________________________________________________________________
645 initia constiterunt. Atque non ita in ordine creaturarum, quae in ordine 
constitutae sunt, primus in numero est: sed ipse imago Dei invisibilis, 
manens per virtutem efficiendi semper in ipso, se primogenitum habuerit 
eorum, quae per ipsum in coelo et in terra visibilia et invisibilia crearentur 
exstantia.
          31.
          Trinitas qui dispar inducatur. -- « Quin etiam haud dissimilis, 
in Trinitatis nuncupatione, falsitatis eorum contextus est. Ubi enim a 
diversis substantiis Filium a Patre, impio et maledico ore disciderint, 
et in separatis duobus assistat auctoritas, tertia dinumeratur in Spiritu: 
et cum fit Pater in Filio et Filius in Patre, et Spiritus sanctus accipiat 
ex utroque; in eo, quod Spiritus exprimitur sanctae
hujus inviolabilis unitas[67], haeretica parte parturiat Trinitas pronuntiat[68]dissidium.
          32.
          Nicaenus tractatus quam accuratus. -- « Sed diligens Nicaeni 
tractatus perfectusque sermo artissimo veritatis praescripto, omnia haereticorum 
ingenia conclusit, ita ponens: Credimus in unum Deum patrem, et in unum 
filium ejus Jesum Christum. Unum ambo, et uterque unum, et in personali 
nomine
______________________________________________________________________
patris. Et in Filium unum, quia unus est de utroque. Deum verum de Deo 
vero docet et virtutem et nuncupationem pari in utroque veritate communem; 
neque aliud in alio opinandum, cum Deus de Deo, et verus de vero sit uterque 
unum. Cum vero sit in utroque[69]; natum vero non factum ad proprietatem 
ortus et originis refert: quia fieri, ex nullo subjaceat; nasci autem, 
de patre proprium; neque alia nascentibus, quam originis suae, forma vel 
virtus est. Quod autem fit, ex opere exsistit ut fiat. Atque ita non factura 
in eo coepit ex nihilo; sed est nativitas a parente. Unius autem cum patre 
substantiae, quod Graeci dicunt ὁμοούσιον. Ita est: 646 aeternitas sola 
sui similis est, et quod est semper, in Deo est. Ne qua
______________________________________________________________________
igitur labes in Dominum Jesum Christum haereticae pravitatis incideret, 
idcirco in eo essentiae veritas explicatur. Essentia enim ex eo, quod semper 
est, nuncupatur: quae quia extrinsecus opis ad continendam se numquam eguerit, 
et substantia dicitur; quod intra se id, quod semper est, et in aeternitatis 
suae virtutem subsistat. Ac sic quod ait: Ego et Pater unum sumus[70]; 
et, Qui me vidit, vidit et Patrem[71]; et rursum: Ego in Patre, et Pater 
in me est[72]; et illud, Ego de Patre exivi[73]: aequalis in utroque, id 
est, in Deo qui innascibilis est, et in Deo ( Hic desideratur qui genitus 
est) una atque eadem in utroque substantia
______________________________________________________________________
aeternitatis expletur. Quod autem descendit, incarnatus est, homo factus 
est, et resurrexit tertia die, adscendit in coelos, venturus judicare vivos 
et mortuos; sacramenta salutis nostrae in his continentur. Sed idcirco 
immutabilis et inconvertibilis filius Dei, ut in assumptione hominis corruptioni 
potius gloriam intulerit, quam labem aeternitati. Anathema autem in eos, 
qui ex nihilo factum dicunt, quod ἐξ οὐκ ὄντων Graeci dicunt, et qui dicunt: 
Erat quando non erat, et prius quam nasceretur non erat, damnationem in 
Christo violatae aeternitatis, id est, deitatis paternae, sub maledictione 
designat.
          33.
          « Hujus igitur intimandae cunctis fidei, Athanasius in Nicaea 
synodo diaconus, deinceps Alexandriae episcopus, vehemens auctor exstiterat, 
et Arianam
pestem in tota Aegypto veri tenax vicerat: atque ob id conjuratis in eum 
testimoniis falsitas est criminum comparata. Res postea fidelibus judicum 
dijudicata sententiis. Sed multum ad cognitionem proficiet, si quae post 
absolutionem Athanasii, ad Constantium Imperatorem 647 Sardicensis synodi 
oratio fuerit, cognoscatur. »
        FRAGMENTUM III ( Alias II partis ).
INCIPIT DECRETUM SYNODI ORIENTALIUM APUD SERDICAM EPISCOPORUM A PARTE ARIANORUM, 
QUOD MISERUNT AD AFRICAM[74].
Gregorio Alexandriae episcopo, Nicomediae episcopo
______________________________________________________________________
, Carthaginis episcopo, Campaniae episcopo, Neapolis Campaniae episcopo, 
Ariminiadeno Campaniae episcopo, Salonarum Dalmatiae episcopo, Anfioni, 
Donato, Desiderio, Fortunato, Euthicio, Maximo, Sinferunti, et omnibus 
per orbem terrarum consacerdotibus nostris, presbyteris et diaconibus, 
et omnibus qui sub coelo sunt in Ecclesia sancta catholica, episcopi qui 
a diversis Orientalium ( adde partium) provinciis, id est, provincia Thebaida, 
et provincia Palaestina, Arabia, Phoenice, Syria (Syria Coele), Mesopotamia, 
Cilicia, Isauria, Cappadocia, Galatia, Ponto, Bithynia, Pamphilia, Paphlagonia, 
Caria, Phrygia, Pisidia, et ex insulis Cycladum, Lydia, Asia, Europa, Hellesponto, 
Thracia, Emimontu, ad civitatem
Serdicam congregati concilium celebravimus, in Domino aeterna salus.
            1.
          Unitatis et traditionum servandarum fictus amor. --Est quidem 
nobis omnibus indeficiens oratio, dilectissimi Fratres, primo ut sancta 
Domini et catholica Ecclesia dissensionibus omnibus et schismatibus carens, 
unitatem spiritus et vinculum charitatis ubique conservet 648 per fidem 
rectam. Sed et vitam immaculatam quoque tenere, amplecti, custodire, servare 
omnibus invocantibus Dominum est quidem justum, praecipue episcopis qui 
ecclesiis sanctissimis praesumus. Secundum, ut Ecclesiae regula sanctaque
parentum traditio atque judicia in perpetuum firma solidaque permaneant, 
nec nobis semper gentibus, sectis[75], traditionibusque perversis, maxime 
in constituendis episcopis, vel in exponendis, aliquando turbetur, quo 
minus teneat evangelica sanctaque praecepta, et quae sanctis et beatissimis 
Apostolis jussa sunt et majoribus nostris, atque[76]a nobis ipsis in hodiernum 
usque servata sunt, et servantur.
          2.
          Marcelli doctrina. --Exstitit namque temporibus nostris Marcellus 
quidam Gallaciae, haereticorum omnium exsecrabilior pestis, quique sacrilega 
mente ore profano, perditoque argumento velit Christi Domini regnum perpetuum, 
aeternum et sine tempore, disterminare; initium regnandi accepisse Dominum
______________________________________________________________________
dicens ante quadringentos annos, finemque ei venturam simul cum mundi occasu. 
Etiam hoc asserere coepti temeritate conatur, quod in corporis conceptione 
tunc factus sit imago invisibilis Dei, tuncque et panis, et janua, et vita 
effectus. Eadem haec non solum verbis nec[77]loquacitatis assertione confirmat; 
sed totum, quidquid fuerat sacrilega mente conceptum, blasphemoque ore 
prolatum, concupiscentia nitenti, libro blasphemiis et execrationibus pleno 
indens, etiam alia multa ( f multo) pejora, calumniam in ipsum faciens 
divinis Scripturis cum sua 649 interpretatione et scelerata mente, quae
______________________________________________________________________
contra illis ex suo pestifero sensu applicabat, quibus ex rebus aperte 
manifesteque constitit haereticus. Quique assertiones suas quibusdam squaloribus 
miscens, nunc falsitatibus Sabellii, nunc malitiae Pauli Samosatensis, 
nunc blasphemiis Montani haereticorum omnium ducis aperte permiscens, unamque 
confusionem de supradictis faciens, ut imprudens Galata in aliud Evangelium 
declinavit, quod non est aliud, secundum quod beatus Paulus tales condemnans 
ait: Etsi angelus de coelo aliter annuntiaverit vobis quam quod accepistis, 
anathema sit[78].
          3.
          Prima ejusdem condemnatio. In archivo Ecclesiae asservatur doctrinae 
ipsius censura. --Magna autem fuit parentibus atque majoribus nostris sollicitudo 
de
______________________________________________________________________
supradicta praedicatione sacrilega. Condicitur namque[79]in Constantinopolim 
civitatem sub praesentia beatissimae memoriae Constantini imperatoris concilium 
episcoporum, qui ex multis Orientalium provinciis advenerunt, ut hominem 
malis rebus imbutum salubri consilio reformarent, et ille admonitione sanctissima 
correptus a praedicatione sacrilega discederet: quique increpantes illum, 
et exprobrantes, necnon charitatis affectu postulantes multo tempore, nec 
quidquam proficiebant. Namque post unam et secundam multasque correptiones, 
cum nihil proficere potuissent (perdurabat enim et contradicebat rectae 
fidei, et contentione maligna Ecclesiae catholicae resistebat); exinde 
illum omnes horrere ac vitare coeperunt: et videntes quoniam subversus 
est a peccato, et est a semetipso damnatus,
______________________________________________________________________
actis eum ecclesiasticis damnaverunt, ne ulterius oves Christi pestiferis 
contactibus magis macularet. Tunc namque etiam ejus aliquos pravissimos 
sensus contra fidem rectam Ecclesiamque sanctissimam, propter memoriam 
posterorum cautelamque, suis sanctissimis scripturis in archivo Ecclesiae 
condiderunt. Sed haec quidem secundum impietatem Marcelli haeretici prima 
fuerunt: pejora sunt deinde subsecuta. 650 Nam quis fidelium credat, aut 
patiatur ea, quae ab ipso male gesta atque conscripta sunt, quaeque digne 
anathematizata sunt? [Nam cum ipso Marcello a parentibus nostris in Constantinopolim 
civitatem.] Namque liber sententiarum exstat in ipsum ab episcopis conscriptus: 
in quo libro etiam isti, qui nunc cum ipso sunt Marcello atque illi favent, 
id est, Protogenes Serdicae civitatis episcopus et Siracusanus,
in ipsa sententia manu propria conscripserunt: quorum manus valens testatur, 
fidem sanctissimam nullo genere mutandam, nec Ecclesiam sanctam praedicatione 
falsa subvertendam; ne hoc modo pestis ac lues animarum omnibus gravissima 
importetur, Paulo dicente: Sive nos, sive angelus de coelo aliter annuntiaverit 
vobis quam quod accepistis, anathema sit[80].
          4.
          Marcellus damnatus a pluribus episcopis in communionem recipitur. 
--Vehementer autem admirati sumus, quatenus eum, qui aliter quam in vero 
est audet Evangelium praedicare, quidam, qui se ecclesiasticos esse volunt, 
facile ad communionem recipiunt; nec blasphemias ejus, quae in ipsius libro 
signatae sunt, inquirentes, nec illis, qui sollicite
______________________________________________________________________
cuncta investigaverunt, et invenientes juste damnaverunt, consensum accommodare 
voluerunt. Etenim Marcellus, cum apud suos haereticus haberetur, peregrinationis 
auxilia requisivit: scilicet ut et illos falleret, qui et ipsum et ejus 
scripta pestifera ignorarent. Sed quidquid apud illos agit, impia sua scripta 
sensusque profanos occultat falsa pro veris opponens, quaestum sibi de 
simplicibus atque innocentibus fecit, quique sub praetextu ecclesiasticae 
regulae multos Ecclesiae pastores induxit ( an seduxit?): eosque in suam 
redigens potestatem, Sabellii haeretici sectam inducens, callida fraude 
decepit, restaurans Pauli Samosatensis et artes et dolos. Mixta enim est 
omnium haereticorum sectis Marcelli extranea traditio, sicut supra memoratum 
est.
Unde convenerat, omnes Ecclesiae sanctae praepositos 651 memores dictorum 
Domini Christi dicentis: Cavete vos a pseudoprophetis, qui veniunt ad vos 
in vestitu ovium, intrinsecus autem sunt lupi rapaces, a fructibus eorum 
cognoscetis eos[81], vitare ab hujusmodi et horrere, nec illis facile communicare, 
agnoscere illos ex actibus suis, atque ex eorum scriptis sacrilegis praedamnare. 
Nunc vero vehementer metuimus, ne nostris temporibus compleatur quod scriptum 
est: Cum dormiunt homines, venit inimicus et spargit zizania inter frumentum[82]. 
Cum enim non vigilant hi, quos vigilare oportet in custodia Ecclesiae; 
falsa verba imitantia, funditus id quod rectum est vertunt.
          5.
          Marcello neganda communio denuntiatur. --Quapropter
______________________________________________________________________
nos, qui plene ex libro Marcelli ejus sectam sceleraque cognovimus, scripsimus 
vobis, dilectissimi
Fratres, ut neque Marcellum, neque eos qui illi junguntur, ad communionem 
sanctae Ecclesiae admittatis; memores quoque sitis prophetae David dicentis: 
Dixi eis qui faciunt facinus, ne feceritis facinus; et delinquentibus, 
ne exaltaveritis cornu. Nolite in altum tollere cornu vestrum: ne loquamini 
adversus Dominum iniqua[83]. Et credite Salomoni dicenti: Nolite transferre 
terminos aeternos, quos constituerunt patres vestri[84]. Quae cum ita sint, 
nolite supradicti Marcelli pravissimi sequi errores, et ea, quae ab ipso 
injusta praedicatione contra Dominum Christum inventa traditaque sunt, 
praedamnate; ne blasphemiis sceleribusque etiam ipsi participes sitis. 
Sed propter compendium haec hactenus de Marcello.
______________________________________________________________________
          6.
          Athanasio conficta crimina. --Verum de Athanasio quondam Alexandriae 
episcopo accipite quae gesta sunt. Accusatus est graviter juxta Deum sacrilegus, 
et juxta mysteria Ecclesiae sanctae profanus, quique propriis manibus comminuit 
poculum Deo et Christo dicatum, ipsumque altare venerandum confregit, sedemque 
sacerdotalem subvertit ipse, atque ipsam basilicam, Dei domum, Ecclesiam 
Christi, demolitus usque ad solum est. Presbyterum vero ipsum, virum gravem 
et justum, nomine Narchen (Ischyram), tradidit custodiae militari. Accusatus 
praeterea est de injuriis, violentia, caede, atque ipsa episcoporum internecione. 
Quique etiam diebus sacratissimis Paschae tyrannico more saeviens, Ducibus 
atque Comitibus junctus: quique propter ipsum aliquos
in custodia recludebant, aliquos vero verberibus flagellisque vexabant, 
652 caeteros diversis tormentis ad communionem ejus sacrilegam adigebant 
( Nec actus commissi umquam ab innocentibus fuerant ); sperans hoc modo 
suos suamque praevalere posse factionem, ut per Duces et Judices perque 
carceres ipsos,[85]verbera diversaque tormenta invitos ad communionem suam 
cogeret, nolentes adigeret, repugnantes atque resistentes sibi tyrannico 
more terreret. Erant quidem illa gravia et acerba ab accusatoribus objecta.
          7.
          Tyri contra Athanasium gesta. --Nam propter haec necessario concilium 
apud Caesaream Palaestinam
______________________________________________________________________
primo videtur esse condictum[86]: et cum minime ab ipso vel ab satellitibus 
ad supradictum concilium occurreretur, post alterum annum[87]in Tyro propter 
ejus facinora necessario iterum celebratur. Advenerunt episcopi de Macedonia 
et de Panonnia, Bythinia, et omnibus partibus Orientis, imperatoris jussione 
constricti: quique actis Athanasii flagitia criminaque cognoscentes, non 
passim nec temere accusatoribus credunt, sed suo de concilio inlustres 
et laudabiles episcopos eligunt, atque in rem praesentem, ubi res gestae 
erant de quibus arguebatur Athanasius, mittunt: quique oculata fide cuncta 
adspicientes atque vera cognoscentes, ad concilium redeunt, ejusque crimina, 
quae ab accusatoribus objiciebantur, suo testimonio vera
______________________________________________________________________
confirmant. Unde in praesentem Athanasium dignam pro criminibus sententiam 
dicunt. Propter quod Tyro fugiens, imperatorem appellat. Audit etiam imperator: 
quique interrogatione habita omnia ejus flagitia recognoscens, sua illum 
sententia in exsilium (Treviros) deportavit. His ergo ita cadentibus rebus, 
cum Athanasius damnatus digne in exsilio haberetur ob meritum facinorum 
suorum, sacrilegus in Deum, in mysteria sacra profanus, in demolitione 
basilicae violentus, in episcoporum exitiis innocentiumque fratrum persecutor[88]horrendus; 
ab omnibus episcopis in rejiciendis malis servatur auctoritas legis, canon 
Ecclesiae, et apostolorum sancta traditio.
          8.
          Athanasii ab exsilio reditus. --Sed dum Athanasius
______________________________________________________________________
post damnationem suam reditum sibi de exsilio compararet, de Gallia ad 
Alexandriam post plurimum tempus advenit[89]: quique praeterita in nihilum 
ducens, acrius in nequitia praevalebat. Nam comparatione sequentium, levia 
sunt quae ab ipso prima commissa sunt. Etenim per omnem viam reditus sui 
Ecclesiam 653 subvertebat, damnatos episcopos aliquos restaurabat, aliquibus 
spem ad episcopatus reditum promittebat, aliquos ex infidelibus constituebat 
episcopos, salvis et integris permanentibus sacerdotibus, per pugnas et 
caedes gentilium, nihil respiciens leges, desperationi tribuens totum. 
Unde per vim, per caedem,
______________________________________________________________________
per bellum, Alexandrinorum basilicas depraedatur. Constituto jam in ejus 
locum ex judicio concilii[90]sancto et integro sacerdote (Gregorio) ut 
barbarus hostis, et ut pestis sacrilega adductis gentilium populis Dei 
templum incendit, altare comminuit, et clam exiit de civitate, occulteque 
profugit.
          9.
          Episcopis aliis ab exsilio reversis afficta scelera. Corpus Domini 
consecratum. Sacrificium confectum. --Sed de Paulo Constantinopolitanae 
civitatis quondam episcopo post reditum exsilii sui si quis audierit, perhorrescet. 
Fuere namque et in Ancyra provinciae Galatiae, post reditum Marcelli haeretici, 
domorum incendia et genera diversa bellorum. Nudi ab ipso ad forum trahebantur 
presbyteri, et, quod cum lacrymis luctuque dicendum, consecratum Domini 
corpus ad
______________________________________________________________________
sacerdotum colla suspensum palam publiceque profanabat, virginesque sanctissimas 
Deo Christoque dicatas publice in foro, media in civitate, concurrentibus 
populis, abstractis vestibus, horrenda foeditate nudabat. Sed in civitate 
Gaza provinciae Palaestinae post reditum suum Asclepas altare comminuit, 
multasque seditiones effecit. Praeterea Hadrianopoli Lucius post reditum 
suum sacrificium a sanctis et integris sacerdotibus confectum, si fas est 
dicere, canibus projiciendum jubebat. Igitur cum haec ita sint, num quidnam 
lupis tantis ac talibus oves Christi ad huc usque credimus, et membra Christi 
membra fornicatoriae faciemus? Absit.
          10.
          Athanasii facinora. A Julio et Italiae episcopis
suscipitur. --Nam postea Athanasius peragrans per diversas partes orbis 
terrarum, scilicet seducens aliquos per suam fallaciam adulationemque pestiferam, 
decipiens innocentes episcopos qui ejus facinora ignorabant, vel Aegyptios 
654 aliquos ejus actus ignorantes, scripta a singulis emendicando, ecclesias 
pacificas perturbabat, aut ipse sibi novas pro sua voluntate fingebat. 
Nihil tamen hoc valere potuit ad judicium jamdudum a sanctissimis et inlustribus 
episcopis consecratum. Non enim commendatio eorum, qui nec in concilio 
judices fuerunt, nec concilii judicium habuerunt aliquando, nec praesentes 
cum supradictus Athanasius audiretur, fuisse noscuntur, aut valere illi 
potuit, aut prodesse. Denique cum sibi haec in
cassum provenisse cognosceret, ad Julium Romam perrexit, sed et ad Italiae 
quosdam ipsius partis episcopos: quos seducens per epistolarum falsitatem, 
ab eisdem perfacile in communione receptus est. Deinde coepere illi non 
tam pro ipso, quam pro suis actibus laborare: quod illi pertemere credendo 
communicaverant. Etenim si fuerant illae litterae aliquorum, non tamen 
eorum qui aut judices fuerant, aut in concilio assederant. Quae quidem 
etiam si essent aliquorum, temere illi fidem, pro se dicentes, habere numquam 
deberent. Sed et judices, qui illum sententiaverunt, credere noluerunt.
          11.
          Ab Arianis depositi qui se defendant. --Ideo quia et alii quique 
in praetorium pro suis facinoribus detecti sunt, nunc cum Marcello et Athanasio 
conjuncti sunt; decimus autem Asclepas ante decem
et septem annos episcopatus honore discinctus est[91]; deinde Paulum et 
Lucium, et quotquot talibus conjuncti sunt: circumeuntes simul exteras 
regiones, persuadebant judicibus non esse credendum illis, qui in eos digne 
sententiam protulerunt; ut hoc genere commercii sibi quemdam ad episcopatus 
reditum procurarent. Nec in ipsis locis, in quibus peccaverant, nec in 
proximis, vel ubi accusatores habebant, se defendebant; sed juxta peregrinos, 
et longe a regionibus suis positos ignorantes gestorum fidem, justam sententiam 
conabantur perfringere, ad illos referentes actus suos, qui illos per omnia 
nesciebant. 655 Astute hoc faciunt. Scientes enim de judicibus, de accusatoribus, 
de testibus multos decessisse, post
______________________________________________________________________
tot tantasque sententias, putaverunt aliud restaurare judicium, volentes 
apud nos causam dicere, qui neque illos excusavimus, neque judicavimus, 
Qui enim judicaverunt, jam ad Dominum perrexere.
          12.
          Insimulantur quasi Orientales Occidentalibus subjiciant. --Voluerunt 
autem etiam Orientalibus episcopis et veniunt pro judicibus defensores, 
pro defensoribus rei, eo tempore cum eorum defensio non valebat: maxime 
cum tunc defendi minime potuerunt, quando illos accusatores sui faciem 
ad faciem arguebant. Novam legem introducere putaverunt, ut Orientales 
episcopi ab Occidentalibus judicarentur. Et volebant Ecclesiae judicium 
per eos posse constare, qui non tam illorum miserebantur,
quam actibus suis. Hoc itaque nefas quoniam numquam recepit ecclesiastica 
disciplina; quaesumus, dilectissimi Fratres, ut sceleratam perniciem conatusque 
mortiferos perditorum nobiscum etiam ipsi damnetis.
          13.
          Quasi consentientes cum iis quos damnaverant. --Etenim cum adhuc 
esset episcopus Athanasius, Asclepam depositum sua sententia ipse damnavit. 
Sed et Marcellus similiter numquam communicavit. Paulus vero Athanasii 
expositioni interfuit, manuque propria sententiam scribens, cum caeteris 
eum etiam ipse damnavit. Et quamdiu quisque eorum episcopus fuit, sua judicia 
confirmavit. Sed cum diversis ex causis diversisque temporibus singuli 
eorum digne de Ecclesia suis pro meritis pellerentur, majorem
concordiam una conspiratione fecerunt; donantes sibi quisque delicta, quae 
cum episcopi essent, pro auctoritate divina damnarunt.
          14.
          Sardicensis concilii initia. --Namque quoniam Athanasius in Italiam 
et Galliam pergens sibi judicium comparavit; post mortem aliquorum accusatorum, 
testium, judicumque, et credidit posse se denuo tempore audiri, quod ejus 
flagitia vetustas temporis obscuraret. Cui consensum commodantes non recte, 
Julius urbis Romae episcopus, Maximus[92]et Ossius, caeterique complures 
ipsorum, concilium apud Serdicam fieri ex imperatoris benignitate 656 sumpserunt. 
Occurrimus ad Serdicam litteris imperatoris conventi. Quo cum venissemus, 
didicimus in media ecclesia Athanasium, Marcellum, omnes sceleratos concilii 
sententia pulsos, et merito
______________________________________________________________________
singulos pro suis facinoribus praedamnatos, cum Ossio et Protogene sedere 
simul et disputare, et quod est deterius, divina mysteria celebrare. Nec 
confundebatur Protogenes Serdices episcopus communicare Marcello haeretico, 
cujus et sectam et reprobum sensum, in concilio quater sententiis episcoporum 
subscribens, propria voce ipse damnaverat. Unde manifestum est, quia sese 
ipse sua sententia condemnavit, cum se illi communicando participem fecit.
          15.
          Orientalium conatus ut Athanasium et alios a synodo ejiciant. 
--Verum nos tenentes ecclesiasticae regulae disciplinam, et volentes miseros 
in aliquantulum vivere, mandavimus illis, qui cum Protogene
et Ossio fuerunt, ut de suo coetu damnatos excluderent, neque peccatoribus 
communicarent: deinde una nobiscum audirent ea, quae a patribus nostris 
contra ipsos in praeteritum fuerant judicata (nam liber Marcelli non exspectabat 
accusationem, per se enim aperte haereticus noscebatur): et ne falsis suggestionibus 
crederent, non eorum quisquam pravissimam mentem propter locum episcopatus 
obscurant. At illi contra haec resistebant: qua ratione, nescimus. Nec 
se voluerunt ab ipsorum communione secernere, confirmantes Marcelli haeretici 
sectam: et facinora Athanasii caeterorumque scelera fidei ecclesiasticae 
pacique praeponebant.
          16.
          His itaque cognitis, nos octoginta episcopi, qui propter pacem 
confirmandam Ecclesiae ex diversis
longinquisque provinciis cum ingenti exitu et labore ad Serdicam veneramus, 
videntes haec non sine lacrymis ferebamus. Leve enim non erat, quod a se 
eos dimittere omnino negabant, quos patres nostri merito suis pro criminibus 
ante damnarunt. His itaque communicare nefas duximus, neque cum profanis 
voluimus sancta Domini sacramenta miscere, servantes et tenentes regulam 
ecclesiasticae disciplinae. Nam ut supradictos Ossium a se Protogenemque 
non dimitterent, conscientia forte mala, 657 quam sibi eorum unusquisque 
debebat nudari aliquo, quam ad palam fieri magnopere pertimescebant: nec 
sic in eos audebat eorum aliquis sententiam dicere, ne et se ipse damnaret, 
quod illis contra interdictum communicassent, quibus communicare nullo 
genere
oporteret.
          17.
          Verum nos iterum illos atque iterum rogabamus, ne firma solidaque 
concuterent, ne subverterent legem, nec jura divina turbarent, ne cuncta 
confunderent, atque traditionem Ecclesiae ne quidem modica pace[93]frustrarent: 
sed nec novam sectam inducerent, aut Orientalibus episcopis conciliisque 
sanctissimis de Occidente venientes aliqua in parte praeponerent. At illi 
contra despicientes haec, nobis minabantur, et se Athanasium et caeteros 
sceleratos vindicaturos pollicebantur. Quasi vero aliud facere aut dicere 
possent, qui sceleratos omnes ac perditos in suum consortium receperunt. 
Praeterea ingente hoc tumore proponunt, audacia potius ac temeritate,
______________________________________________________________________
quam legitima ratione possessi. Videntes enim quod ii, qui damnatos recipiunt, 
in offensam crimenque incurrunt ut violatores coelestium legum; tali auctoritate 
judicium constituere conabantur, ut sese judices judicum dicere vellent, 
atque eorum, qui jam cum Deo sunt, si fas est, sententiam refricare. Nos 
vero rogabamus illos per plurimos dies, ut a se damnatos abjicerent, et 
se Ecclesiae sanctae conjungerent, atque patribus vera dicentibus consensum 
accommodarent. Sed illi se hoc facturos omnino negabant.
          18.
          Delegatos ex utraque parte Mareotam mittendos proponunt. --Altercantibus 
igitur nobis, emerserunt quinque episcopi ex partibus nostris, qui superstites 
de sexto numero eorum, qui ad Mareotam directi
fuerant, remanserant, et talem illis optionem proponunt: mittendos esse 
ex utroque concilio episcopos aliquos ad loca, in quibus Athanasius scelera 
flagitiaque commisit, ut sub testificatione Dei cuncta fideliter scriberent; 
et si falsa inventa fuerint quae concilio nuntiavimus, ipsi damnemur, nec 
imperatoribus, nec concilio, nec cuiquam episcopo conqueramur; quod si 
verum constiterit quod ante diximus, ad numerum nostrum ex vobis quos delegistis, 
id est, qui Athanasio post damnationem communicaverunt, sed et eos qui 
Athanasio et Marcello fautores defensoresque sunt, exponamus, nec imperatoribus, 
nec concilio, 658 nec cuiquam episcopo aliqui vestrum conquerantur. Hanc 
optionem a nostris propositam Ossius et Protogenes omnesque eorum socii 
suscipere
timuerunt.
          19.
          Sardicae congregatos infamant. --Immensa autem confluxerat ad 
Serdicam multitudo sceleratorum omnium ac perditorum, adventatium de Constantinopoli, 
de Alexandria: qui rei homicidiorum, rei sanguinis, rei caedis, rei latrociniorum, 
rei praedarum, rei spoliorum, nefandorumque omnium sacrilegiorum et criminum 
rei; qui altaria confregerunt, ecclesias incenderunt, domosque privatorum 
compilaverunt; profanatores mysteriorum Dei, proditoresque sacramentorum 
Christi; qui impiam sceleratamque haereticorum doctrinam contra Ecclesiae 
fidem asserentes, sapientissimos presbyteros Dei, diacones, sacerdotes 
atrociter demactaverunt: et eos omnes secum collectos in suo conventiculo 
habuerunt Ossius
et Protogenes; eosque honorantes, nos omnes diacones et sacerdotes Dei 
despiciebant, quia nec ipsi
volebamus talibus aliquando conjungi: iique vulgo, omnibusque gentibus[94], 
id quod inter nos fuerat referebant, pro veris falsa fingentes; nec discordiam 
inter nos ex causa Dei ortam, sed ex humana praesumptione narrabant. Divinis 
humana miscentes, et ecclesiasticis rebus privatas adjungentes, civitatis 
nobis concentum seditionemque conflarunt, dicentes nos gravem schismate 
civitati importasse injuriam, nisi illis, quod nefas erat, communicaremus: 
et haec frequenter acclamabant. Nos enim omnino illis communicare noluimus, 
nisi eos quos damnavimus projecissent, et dignum honorem Concilio Orientis 
tribuerent.
          20.
          Quos scelestos praedicant, communione donatos esse conqueruntur. 
--Quae vero ipsi egerint, vel
______________________________________________________________________
quale concilium habuerint, hinc addiscere poteritis. Nam Protogenes, sicut 
supra diximus, apud acta anathematizans Marcellum et Paulum, postea eos 
in communionem suscepit. Dionysium vero ab Elica provinciae Achaiae, quem 
ipsi exposuerunt, in concilio habuerunt. Simul secum, et exponentes et 
expositi, judices et rei, communicantes mysteria divina pertractant. Bassum 
autem de Diocletiana civitate in flagitiis sceleribusque detectum, et merito 
de Syria deportatum, ordinaverunt episcopum: quique apud ipsos sceleratius 
vivens detectus, et ab ipsis damnatus, cum ipsis hodie videtur esse conjunctus. 
Et quia io Thessalonicensis Protogeni 659 frequenter probra multa criminaque 
objecit, quod diceret illum concubinas et habuisse et habere, cui communicare
numquam voluit, nunc vero in amicitiam receptus, quasi pejorum consortio 
expurgatus, apud ipsos habetur ut justus. Asclepas autem, cum ad Constantinopolim 
civitatem propter Paulum venisset, post immanitatem rerum atrocitatemque, 
commisit quae media in ecclesia Constantinopolitana gesta sunt, post mille 
homicidia, quae altaria ipsa humano sanguine coinquinaverunt, post interfectiones 
fratrum exstinctionesque gentilium, hodieque cum Paulo, cujus causa haec 
gesta sunt, communicare non cessat: sed et illi, qui per Asclepam Paulo 
communicant, accipientes ab eodem scripta atque ad illum mittentes. Ex 
hac igitur coagulatione, atque ex perditorum congregatione, quale potuerit 
celebrari concilium, in quo flagitia sua non tam puniebant, quam agnoscebant?
          21.
          His admisceri detrectant. --Non enim secundum nos, qui ecclesiis 
sanctissimis praesidemus,
populisque rectores sumus, donantes et dimittentes, quae ab ipsis nec dimitti 
umquam possunt nec donari: quique etiam Marcello et Athanasio caeterisque 
sceleratis flagitia blasphemias, quae nefas fuerat dimittere, condonarunt: 
cum scriptum sit, Si peccaverit homo in hominem, orabunt pro eo ad Dominum; 
si autem in Deum peccaverit homo, quis orabit pro eo[95]? Nos autem talem 
consuetudinem non habemus, nec Ecclesia Dei[96]. Sed nec haec docere aliquos 
patimur, nec novas traditiones inducere: ne proditores fidei traditoresque 
Scripturarum divinarum, quod nefas est, dicamur, ne a Domino et ab hominibus 
condemnemur.
          22.
          Schismatis invidiam in Occidentales rejiciunt. --Verum illi supradicti 
etiam haec adversus nos machinabantur.
______________________________________________________________________
Et quoniam sciebant, nos non posse sibi scelestorum beneficio communicare; 
ex scriptis nos Imperatorum terrere putabant, ut invitos ad suam communionem 
traherent: et spectabant dividi totius mundi profundam Ecclesiae aeternamque 
pacem propter Athanasium et Marcellum, propter quos nomen Domini blasphematur 
in gentibus, quos oportebat, si in se aliquid timoris Dei habuissent, ne 
turbo iste qui per ipsos natus est permaneret, a sua pravissima praesumptione 
vel sero discedere, ne ipsorum causa contra sese scinderetur Ecclesia: 
aut si in iis, qui pro ipsis certant, metus Dei esset, etiamsi nihil esse 
damnabile apud ipsos inveniretur, 660 tamen et quod propter ipsos unitas 
Ecclesiae scinditur, et propter insanam rabiem cupiditatemque
honorum pax profunda subvertitur, exsecrari eos ac perhorrere deberent.
          23.
          Ecclesiae negant olim depositos restituendi potestatem. --Cum 
ita res currere videremus, ad suam patriam regredi nostrum unusquique decrevit: 
placuitque nobis de Serdica scribere, et ea quae gesta sunt nuntiare, nostramque 
sententiam declarare. Nos enim Athanasium et Marcellum, qui in Dominum 
impie blasphemantes scelerati vixerunt, expositos olim atque damnatos non 
possumus iterum in episcopatus honorem suscipere: quique crucifigentes 
verum[97]filium Dei, atque illum denuo publicantes, acerbis ictibus confixerunt[98]. 
Alter enim ipsorum, blasphemando in filium Dei atque in ejus regnum, aeterna 
morte mortuus est semel.
______________________________________________________________________
Alter in corpus Domini ( adde, et) mysteria ejus prophano more atrociter 
peccans, caeteraque flagitia immaniter gerens, episcoporum sententia ejectus 
est atque damnatus. Quamobrem quoniam a parentum
traditione discedere non possumus, quia nec talem auctoritatem sumpsit 
Ecclesia, nec talem potestatem a Deo accepit; supradictos ad honorem dignitatemque 
Ecclesiae nec ipsi suscipimus, et suscipientes digne damnamus. Sed nec 
alios, qui aut olim aut postea merito damnati sunt, in Ecclesia recipimus, 
adhaerentes legibus Dei traditionibusque paternis atque ecclesiasticis 
disciplinis, credentes prophetae dicenti: Noli transgredi terminos aeternos, 
quos posuerunt patres tui[99]. Quare nos numquam fixa solidaque concutimus: 
sed magis ea quae sunt a parentibus constituta servamus.
          24.
          Quibus negandam censeant communionem. --Post multa igitur, dilectissimi 
fratres, haec vobis ex aperto mandamus, ne quis vestrum ab aliquo circumventus
______________________________________________________________________
aliquando communicet, id est, Ossio, Protogeni, Athanasio, Marcello, Asclepae, 
Paulo, Julio; sed nec cuiquam damnatorum de Ecclesia sancta rejectis, neque 
sociis ipsorum, qui illis sive per se sive per scripta communicant. Quare 
nec vos ad illos scribere umquam debetis, nec ab ipsis scripta suscipere. 
Jam quod superest, oramus vos, dilectissimi Fratres, ut unitati Ecclesiae 
consulatis et paci perpetuae; sanctos episcopos eligatis, in quibus et 
fides integra et sancta sit vita; abhorrentes eos, qui pro criminibus suis 
ab episcopatus honore discincti sunt, voluntque iterum recipere locum, 
quem digne pro suis 661 facinoribus amiserunt: magisque hos exsecramini, 
quos post facinus videtis pejora committere. Nec Dominum audiunt dicentem: 
Peccasti, quiesce
[100]. Inhibere nesciunt enim, et fortiores de sceleribus efficiuntur: 
et quanto plus in gurgitem vitiorum mergunt, tanto plus orbem subvertunt. 
Seditionibus vacantes, bella persecutionesque acerrimas sanctis Ecclesiis 
ingerunt, et tyrannico more populos Domini in suum dominium captivare contendunt.
          25.
          Perperam tantam synodum coactam volunt. --Namque ex his rebus 
pessimos eorum conatus agnoscite, quando talem mundo tempestatis procellam 
induxerunt, ut Orientem prope totum Occidentemque turbarent; ut relinquentes 
singuli ecclesiasticas curas, populosque Dei deserentes, atque ipsam Evangelii 
doctrinam postponentes, de longinquo adveniremus senes aetate graves, corpore 
debiles, aegritudine
______________________________________________________________________
infirmi (trahebamurque per diversa, nostrosque aegrotantes in itineribus 
deserebamus propter perpaucos scelestos olim digne damnatos, primatus Ecclesiae 
contra fas appetentes): geratque curam
de nobis imperium, atque religiosi imperatores, tribuni, et duces dirissima 
republica de episcoporum vita statuque exercerentur. Sed nec populi silent. 
Omnis etenim fraternitas omnibus in provinciis suspensa ac sollicita exspectat 
in quem finem haec malorum procella succedat: cursusque ipse publicus attritus 
ad nihilum deducitur. Et quid pluribus? Ortus occasusque mundi propter 
unum vel duos paucosque sceleratos impie sentientes et turpiter viventes 
funditus vertitur, et dura saevaque tempestate turbatur, in quibus nulla 
religionis semina resederunt: quae si habuissent, imitarentur prophetam 
dicentem: Tollite, et mittite me in mare, et tranquillabit mare a vobis, 
quando haec tempestas propter me facta est[101]. Sed ideo haec non imitantur, 
quia
______________________________________________________________________
nec justos sequuntur: ita autem sceleratorum omnium duces quaerunt Ecclesiae 
principatum, quasi aliquod tyrannidis regnum.
          26.
          Judicia synodorum non retractanda. --Nec hoc propter bonum quoque 
justitiae inquirunt. Non enim Ecclesiis consulunt, qui leges juraque divina, 
(et) caeterorum decreta dissolvere perconantur. Propterea hanc novitatem 
moliebantur inducere, quam horret vetus consuetudo Ecclesiae, ut in concilio 
Orientales episcopi quidquid forte statuissent, ab episcopis Occidentalibus 
refricaretur; similiter quidquid Occidentalium 662 partium episcopi, ab 
Orientalibus solveretur. Sed hoc ex illo suo pravissimo sensu tractabant. 
Verum omnium conciliorum juste legitimeque actorum decreta firmanda, majorum 
nostrorum
gesta consignant. Nam in urbe Roma sub Novato et Sabellio et Valentino 
haereticis factum concilium, ab Orientalibus confirmatum est: et iterum 
in Oriente sub Paulo Samosatis quod statutum est, ab omnibus est signatum. 
Ob quam rem hortamur vos, dilectissimi Fratres, considerantes ordinem ecclesiasticae 
disciplinae, et paci totius orbis consulentes, corripiatis eos qui sceleratis 
communicant, et malos de ecclesiis radicitus amputetis: ut tempestate ruente 
ipsorum causa, innatans Christus Dominus omnibus imperet ventis procellisque 
maritimis discedere, et tribuat Ecclesiae sanctae pacem perpetuam et quietam.
          27.
          Praecipuos ex Occidentalibus damnant: cur. --Nos vero nulli injuriam 
facimus, sed legis praecepta
servamus. Nam injuriati graviter et male tractati sumus
ab iis, qui volebant Ecclesiae catholicae regulam sua pravitate turbare. 
Sed ante oculos habentes timorem Dei, judicium Christi verum et justum 
considerantes, nullius personam accepimus, neque alicui pepercimus, quo 
minus ecclesiasticam disciplinam servaremus. Unde Julium urbis Romae, Ossium, 
et Protogenem, et Gaudentium, et Maximinum a Triveris damnavit omne concilium 
secundum antiquissimam legem, ut auctores communionis Marcelli et Athanasii 
caeterorumque sceleratorum, quique etiam homicidiis Pauli Constantinopolitani 
et cruentis actibus ejus communicaverunt. Protogenem namque esse anathematizatum 
una cum Marcello, subscribendo frequenter sententiae in ipsum vel in ejus 
librum inlatae; quique etiam in Paulum Constantinopolitanum
sententiam dederunt, et illi postea communicaverunt. Gaudentium autem, 
ut immemorem decessoris sui Cyriaci subscribentis sententiis in sceleratos 
digne inlatis, commixtumque criminibus Pauli, quem etiam impudenter defendebat. 
Julium vero urbis Romae, ut principem et ducem malorum, qui primus januam 
communionis sceleratis atque damnatis aperuit, caeterisque aditum fecit 
ad solvenda jura divina: defendebatque Athanasium praesumenter atque audacter, 
hominem cujus nec testes noverat, nec accusatores. Sed Ossium propter supradictam 
causam, et 663 propter beatissimae memoriae Marcum, cui graves semper injurias 
inrogavit: sed et quod malos omnes pro criminibus suis digne damnatos totis 
viribus defendebat, et quod convixerit in Oriente
cum sceleratis ac perditis. Turpiter namque Paulino quondam episcopo Daciae 
individuus amicus fuit, homini qui primo de maleficiis fuerit accusatus 
et de Ecclesia pulsus, usque in hodiernum diem in apostasia permanens cum 
concubinis publice et meretricibus fornicetur, cujus maleficiorum libros 
Macedonius episcopus atque confessor a Mopso combussit. Sed et Eustasio 
et Quimatio adhaerebat pessime et carus fuit, de quorum vitae infamia turpi 
dicendum nihil est: exitus enim illorum eos omnibus declaravit. His itaque 
ac talibus junctus ab initio Ossius, sceleratis semper favens, contra Ecclesiam 
veniebat, et inimicis Dei semper ferebat auxilium. Maximinum vero a Triveris, 
propter quod collegas nostros episcopos, quos ad Gallias miseramus,
noluerit suscipere, et quoniam Paulo Constantinop.
nefario homini ac perdito primus ipse communicavit, et quod ipse tantae 
cladis causa fuit, ut Paulus ad Constantinopolim civitatem revocaretur, 
propter quod homicidia multa facta sunt. Causa igitur homicidiorum tantorum 
ipse fuit, qui Paulum clim damnatum ad Constantinopolim revocavit.
          28.
          Propter has igitur causas justum duxit concilium, ut Julium urbis 
Romae, et Ossium, caeterosque supra memoratos discingeret atque damnaret. 
Quae cum ita sint, custodire vos ab ipsis et abstinere debetis, dilectissimi 
Fratres, nec eos aliquando ad communionem vestram admittere: sed nec ipsorum 
litteras accipere, nec ad illos litteras dominicas dare. Et quoniam catholicam 
et apostolicam fidem voluerunt infringere ii qui cum Ossio erant, inducentesque
novam sectam indeo croniti Marcelli mixta Sabellio et Paulo, inde artem; 
necessario ordinavimus catholicae Ecclesiae fidem, quam negaverunt supradicti 
qui cum Ossio sunt, et Marcello haeretici[102]induxerunt. Consequens est, 
ut acceptis litteris nostris singuli consensum huic sententiae commodantes, 
decreta nostra propria subscriptione signetis. Est autem fides nostra talis[103].
          29.
          Credimus in unum Deum patrem 664 omnipotentem, institutorem et 
creatorem omnium, ex quo omnis creatura (paternitas) in coelo et in terra 
nominatur. Et in unigenitum filium ejus Dominum nostrum Jesum Christum, 
qui ante aevum (omnia saecula) ex Patre generatus est, ex Deo Deus, ex 
luce
______________________________________________________________________
lux, per quem facta sunt omnia quae in coelis et quae in terra, visibilia 
et invisibilia, sermo qui sit (qui est verbum), et sapientia, et virtus, 
et vita, et lux vera, qui in novissimis temporibus propter nos induerit 
hominem (incarnatus est), et natus sit de sancta Virgine Maria, et crucifixus, 
et mortuus, et sepultus sit: tertia die resurrexit a mortuis, et assumptus 
in coelum, sedet in dextera Patris, venturus in fine mundi judicare vivos 
et mortuos, et reddere unicuique secundum opera sua; cujus regnum incessabile 
permanet in aeterna saecula. Est enim sedens in dextera Patris, non solum 
in isto saeculo, sed et in futuro. Credimus in Spiritum sanctum, hoc est, 
in paracletum, quem mittens (promittens) Apostolis post assumptionem suam 
in coelum, misit docens
illos et instruens (docere illos et instruere) de omnibus,
per quem sanctificantur animae in ipsum fideliter credentes. [ Credimus 
et in sanctam Ecclesiam, in remissionem peccatorum, in carnis resurrectionem, 
in vitam aeternam.] Illos vero qui dicunt, Ex id quod non fuit filius Dei 
(ex non exstantibus esse Filium Dei), aut ex alia substantia, et non ex 
Deo; aut qui dicunt, fuisse aliquando tempus vel saeculum quando non fuit 
filius, haereticos damnat sancta et catholica Ecclesia. Similiter et illos, 
qui dicunt tres esse deos; aut Christum non esse Deum; aut ante[104]ea 
unum non fuisse Christum, neque filium Dei; aut ipsum (eum ipsum esse) 
Patrem et Filium et Spiritum sanctum; aut non natum filium; aut non sententia 
(consilio) neque voluntate Deum patrem genuisse filium: hos
______________________________________________________________________
omnes anathematizat et exsecratur sancta et catholica Ecclesia. Opto vos 
in Domino bene valere. Stephanus Episcopus Antiochiae provinciae Syriae[105]Coeles 
opto vos in Domino bene velere. Olimpius episcopus Doliceus opto vos in 
Domino bene valere. Gerontius episcopus Lamphaniae. Menophantus episcopus 
ab Epheso opto vos in Domino bene valere. Paulus episcopus opto vos in 
Domino bene valere. 665 Eulalius episcopus ab Amantias opto vos in Domino 
bene valere. Macedonius episcopus ab Amarquetias (a Mopsvestia) opto vos 
in Domino bene valere. Thelaphius episcopus a Calcedonia opto vos in Domino 
bene valere. Acacius episcopus a Caesarea opto vos in Domino bene valere. 
Theodorus episcopus ab Heraclea opto vos in Domino bene valere.
______________________________________________________________________
Quintianus episcopus a Taxe opto vos in Domino bene valere. Marcus episcopus 
ab Aretiis (Arethusa) opto vos in Domino bene valere. Cyrotus episcopus 
a Roeo opto vos in Domino bene valere. Eugeus episcopus a Lisicia opto 
vos in Domino bene valere. Antonius episcopus a Zeumate opto vos in Domino 
bene valere. Antonius episcopus a Docimo opto vos in Domino bene valere. 
Dion episcopus a Caesarea opto vos in Domino bene valere. Vitalis episcopus 
a Tyro opto vos in Domino bene valere. Eudoxius episcopus a Germanicia 
opto vos in Domino bene valere. Dionysius episcopus ab Alexandria provinciae 
opto vos in Domino bene valere. Macedonius episcopus a Virito opto vos 
in Domino bene valere. Eusebius episcopus a Dorlani opto
vos in Domino bene valere. Basilius episcopus ab
Anquira opto vos in Domino bene valere. Proheresius episcopus a Sinopa 
opto vos in Domino bene valere. Eustacius episcopus ab Epiphania opto vos 
in Domino bene valere. Pancratius episcopus a Pernaso opto vos in Domino 
bene valere. Eusebius episcopus a Pergamo opto vos in Domino bene valere. 
Sabinianus episcopus a Cathimera opto vos 666 in Domino bene valere. Bitinicus 
episcopus a Zelon opto vos in Domino bene valere. Dominius episcopus a 
Palladiano opto vos in Domino bene valere. Pison episcopus a Troada opto 
vos in Domino bene valere. Cartherius episcopus ab Aspona opto vos in Domino 
bene valere. Filetus episcopus a Juliopoli opto vos in Domino bene valere. 
Quirius episcopus a Mareota opto vos in Domino bene valere. Filetus episcopus 
a Cratia opto vos in Domino bene
valere. Thimasarcus episcopus opto vos in Domino bene valere. Eusebius 
episcopus a Mignenia[106]opto vos in Domino bene valere. Quirius episcopus 
a Philadelphia opto vos in Domino bene valere. Pison episcopus a Vanis 
opto vos in Domino bene valere. Timotheus episcopus opto vos in Domino 
bene valere. Euthemon episcopus a Thaneos opto vos in Domino bene valere. 
Callenicus episcopus a Pelosio opto vos in Domino bene valere. Eusebius 
episcopus a Pergamo opto vos in Domino bene valere. Leucadas episcopus 
ab Ilio opto vos in Domino bene valere. Noconius episcopus a Troade opto 
vos in Domino bene valere. Adamantius episcopus a Cio opto vos in Domino 
bene valere. Eddesius episcopus a Coo opto vos in Domino bene valere.
______________________________________________________________________
Theodolus episcopus a Neocaesario opto vos in Domino bene valere. Sion 
episcopus opto vos in Domino bene valere. Theogenes episcopus a Lizia opto 
vos in Domino bene valere. 667 Florentius episcopus ab Ancara opto vos 
in Domino bene valere. Isaac episcopus a Lueto opto vos in Domino bene 
valere. Eudemon episcopus . . . subscripsi pro ipso, opto vos in Domino
bene valere. Agapius episcopus a Theriaco[107]opto vos in Domino bene valere. 
Bassus episcopus a Car opto vos in Domino bene valere. Narcissus episcopus 
ab Anapoli (Irenopoli, vel Neronopoli) opto vos in Domino bene valere. 
Embracius episcopus a Mileto opto vos in Domino bene valere. Lucius episcopus 
ab Babtino opto vos in Domino bene valere. Nonnius episcopus a Laudocia 
(Laodicia) opto vos in Domino bene valere. Pantagatus episcopus a Gallias 
( forte Gallatia) opto vos in Domino bene valere. Flaccus episcopus ab 
Jeropoli opto vos in Domino bene valere. Sysimius episcopus a Perge opto 
vos in Domino bene valere. Diogenes episcopus opto vos in Domino bene valere. 
Cresconius episcopus opto vos in Domino bene valere.
______________________________________________________________________
Nestorius episcopus opto vos in Domino bene valere. Emmonius episcopus 
opto vos in Domino bene valere. Eugenius episcopus opto vos in Domino bene 
valere. 668 Antonius episcopus a Gusia opto vos in Domino bene valere. 
Demofilus episcopus a Beroe opto vos in Domino bene valere. Euticius episcopus 
a Philippopoli opto vos in Domino bene valere. Severus episcopus a Cabula 
opto vos in Domino bene velere. Timotheus episcopus ab Anchilo opto vos 
in Domino bene valere. Valens episcopus a Mursa, opto vos in Domino bene 
valere. Explicit decretum synodi Orientalium apud Serdicam episcoporum 
a parte Arianorum, quod miserunt ad Africam.
        FRAGMENTUM IV ( Alias I partis ).
INCIPIT EXEMPLUM EPISTOLAE LIBERII EPISCOPI URBIS ROMAE AD ORIENTALES EPISCOPOS.
Dilectissimis fratribus et coepiscopis nostris universis per Orientem constitutis, 
Liberius urbis Romae episcopus aeternam salutem.
            1.
          Liberius Orientalibus suam communionem impertit,
Athanasio negat. --Studens paci et concordiae Ecclesiarum, postea quam 
litteras Charitatis 669 Vestrae de nomine Athanasii et caeterorum factas 
ad nomen Julii bonae memoriae episcopi accepi; secutus traditionem majorum, 
presbyteros urbis Romae Lucium, Paulum et Helianum e latere meo ad Alexandriam 
ad supradictum Athanasium direxi, ut ad urbem Romam veniret: ut in praesenti 
id, quod Ecclesiae disciplina exstitit, in eum statueretur. Litteras
etiam ad eumdem per supradictos presbyteros dedi, quibus continebatur, 
quod si non veniret, sciret se alienum esse ab Ecclesiae Romanae communione. 
Reversi igitur presbyteri nuntiaverunt eum venire noluisse. Secutus denique 
litteras Charitatis Vestrae, quas de nomine supradicti Athanasii ad nos 
dedistis, sciatis his litteris, quas ad unanimitatem nostram dedi, me cum 
omnibus vobis et cum universis episcopis Ecclesiae catholicae pacem habere:
supradictum autem Athanasium alienum esse a communione mea sive Ecclesiae 
Romanae, 670 et consortio litterarum ecclesiasticarum.
          2.
          In cassum conficta haec epistola. Cur. -- « Quid in his litteris 
non sanctitatis, quid non ex metu Dei eveniens est? Sed Potamius et Epictetus, 
dum damnare urbis Romae episcopum gaudent, sicut in Ariminensi synodo continetur, 
audire haec noluerunt[108]. Quin etiam Fortunatianus episcopus epistolam 
eamdem rursum diversis episcopis mittens, nihil profecit. Ut autem in negata 
Athanasio communione sibi potius essent onerosi, remque omnem sibi periculi 
facerent, dummodo nihil Sardicensi Synodo, qua Athanasius absolutus et 
Ariani damnati fuerant, decerperent; litterae ex
______________________________________________________________________
Aegypto omni atque ab Alexandria missae admonebant: quoniam quales ad Julium 
pridem de reddenda exsulanti Athanasio communione erant scriptae, tales 
nunc ut de subjectis intelligetur, ad Liberium datae sunt de tuenda. »
        671 FRAGMENTUM V ( Alias II partis ).
INCIPIT EPISTOLA LEGATORUM MISSA AD CONSTANTIUM
IMPERATOREM A LIBERIO EPISCOPO URBIS ROMAE PER LUCIFERUM EPISCOPUM ( circa 
an 354).
Gloriosissimo Constantio Augusto Liberius Episcopus.
            1.
          Liberius concilium expostulat. Contumeliosis sermonibus a Constantio 
in vulgus sparsis laceratur. --Obsecro, tranquillissime imperator, ut mihi 
benignas aures clementia tua tribuat, quo possit mansuetudini tuae mentis 
meae propositum apparere. De Christiano enim imperatore et sanctae memoriae 
Constantini filio hoc ipsum sine cunctatione mereor impetrare. Sed in eo 
me laborare intelligo, quia repetita satisfactione, placabilem etiam circa 
reos animum tuum, in gratiam meam revocare non possum. Sermo enim pietatis 
tuae, jamdudum ad populum missus,
me quidem, quem patienter omnia ferre necesse est, plurimum lacerat: sed 
animum tuum, qui lenitati semper vacat, qui numquam, ut scriptum est, in 
occasum diei iracundiam servat, retinere circa me indignationem miraculo 
mihi est. Ego enim, religiosissime imperator, tecum veram pacem requiro, 
quae non sit verbis composita interna dispositione fallaciae, sed praeceptis 
Evangeliorum rationabiliter confirmata. Non Athanasii tantum negotium, 
sed multa alia in medium venerunt, propter quae concilium fieri mansuetudinem 
tuam fueram deprecatus:
ut ante omnia, quod specialiter optat mentis tuae erga Deum sincera devotio, 
cum fidei causa, in qua prima nobis spes est ad Deum, diligenter fuisset 
672 tractata, ne eorum, qui nostram circa Deum observantiam mirari debent, 
possent finiri. Et dignum fuerat Dei cultore, dignum imperio tuo quod Christi 
pietate regitur et augetur, specialiter hoc ipsum pro reverentia sanctae 
religionis, cui prudenter intentus es, clementiam tuam nobis ad haec impetranda 
praestare.
          2.
          Litteras Orientalium suppressisse falso accusatur. Cur eis fidemnon 
habuerit. --Sed multi Ecclesiae membra lacerare festinant, qui confinxerunt 
me litteras suppressisse, ne crimina ejus, quem dicebantur condemnasse, 
apud omnes paterent. Quas
illas litteras? Episcoporum Orientalium, et Aegyptiorum; quibus in omnibus 
eadem in Athanasium crimina continebantur? At satis omnibus clarum est, 
nec quisquam negat, nos Orientalium litteras intimasse, legisse Ecclesiae, 
legisse concilio, atque haec etiam Orientalibus, respondisse; qui fidem 
et sententiam non commodavimus nostram, quod eodem tempore octoginta episcoporum 
Aegyptiorum de Athanasio sententia repugnabat, quam similiter recitavimus 
atque insinuavimus episcopis Italis. Unde contra divinam legem visum est 
etiam, cum episcoporum numerus pro Athanasio major exsisteret, in parte 
aliqua commodare consensum. Haec scripta, si Deo fidem debet Eusebius qui 
missus fuerat, festinans ad Africam nobis reliquit: quae tamen
postea omnia scripta, ne ad impetrandum forte concilium deessent, Vincentius 
qui cum caeteris missus fuerat Arelatum pertulit.
          3.
          Criminibus sibi a Constantio confictis se purgat. --Videt igitur 
prudentia tua, nihil in animum meum introisse, quod Deo servientibus non 
dignum fuerat
cogitare. Testis antem mihi est Deus, testis est tota cum suis membris 
Ecclesia, me fide et metu in Deum meum cuncta mundana ita, ut evangelica 
et apostolica ratio praecipit, calcare atque calcasse. Non furore temerario, 
sed constituto atque observato jure divino, atque in alio ministerio ecclesiastico 
vivens, nihil per 673 jactantiam, nihil per gloriae cupiditatem, quod ad 
legem pertinebat implevi: et ad istud officium, testis est mihi Deus meus, 
invitus accessi; in quo cupio quidem sine offensa Dei, quamdiu in saeculo 
fuero, permanere. Et numquam mea statuta, sed apostolica, ut essent semper 
firmata et custodita, perfeci. Secutus morem ordinemque majorum, nihil 
addi episcopatui urbis Romae, nihil minui passus sum: et illam fidem servans, 
quae per successionem
tantorum episcoporum cucurrit, ex quibus plures martyres exstiterunt, illibatam 
custodiri semper exopto.
          4.
          Cum Orientalibus cur communicare nequeat. --Denique jam me aperire 
causam pietati tuae sollicitudo ecclesiastica atque ipsa devotio persuadet. 
Significant Orientales, paci nostrae velle conjungi. Quae est pax, clementissime 
imperator, cum sint ex partibus ipsis quatuor episcopi Demophilus, Macedonius, 
Eudoxius, Martyrius, qui ante annos octo, cum apud Mediolanum Arii sententiam 
haereticam noluissent damnare, de concilio animis iratis exierunt? Horum 
si fas est sententiis, quale sit, aut quid periculi habeat, commodare consensum, 
aequitas et clementia tua poterit aestimare. Non est novum,
quod nunc subtiliter et sub occasione nominis Athanasii attentatur. Manent 
litterae Alexandri episcopi olim ad Sylvestrum sanctae memoriae destinatae, 
quibus significavit ante ordinationem Athanasii, undecim tam presbyteros 
quam etiam diacones, quod Arii haeresim sequerentur, se ecclesia ejecisse,
ex quibus nunc quidam extra Ecclesiam catholicam foris positi dicuntur 
sibi conciliabula invenisse, quibus asseveratur etiam Georgius in Alexandria 
per litteras communicare. Quae ergo pax potest esse, tranquillissime imperator, 
si exhibitis episcopi, ut nunc per Italiam factum est, cogantur talium 
sententiis obedire?
          5.
          Accipe aliud, quia tranquillitas tua 674 patienter admittit. 
Manent legatorum litterae, qui ad clementiam tuam fuerant destinati, quae 
nuper venerunt: quibus significant, propter turbationem quidem omnium ecclesarium 
se quidem ante succumbere sententiis Orientalium voluisse, proposuisse 
tamen conditionem, ut si iidem Arii haeresim condemnassent, hoc genere 
inclinati eorum sententiis
obedirent. Placitum, ut ipsi significant, scriptura teste firmatur, itur 
in concilium: accipiunt cum deliberatione responsa, Arii doctrinam se damnare 
non posse, Athanasium, quod solum exigebant, communione esse privandum. 
Hinc jam clementia tua hoc quoque consideret, recte catholicae religionis 
jure servato, an hominis causa debeat diligenter excusseque tractari.
          6.
          Concilium enixe deprecatur. --Unde iterum atque iterum mansuetudinem 
tuam atque animum tuum Deo devotum rogamus per ejus virtutem, qui se in 
defensione tua[109]quantus sit, universis mortalibus approbavit, ut habens 
ante oculos ejus beneficia, qui imperium tuum in omnibus regit, haec in 
coetu episcoporum diligenter facias omni cum consideratione
______________________________________________________________________
tractari: ut pacatis per te Deo favente temporibus, tranquillitate tua 
consentiente, sic omnia discutiantur,
ut quae fuerint judicio sacerdotum Dei confirmata, cum constiterit omnes 
in expositionem fidei, quae inter tantos episcopos apud Nicaeam praesente 
sanctae memoriae patre tuo confirmata est, universos consensisse, cum exemplo 
possint in posterum custodiri: ut ipse Salvator, qui de super mentis tuae 
propositum intuetur, in tanta rerum expeditione laetetur, causam fidei 
et pacis etiam reipublicae necessitatibus non immerito praeposuisse. Ad 
exorandum igitur mansuetudinem tuam, ut benevolo animo allegationes nostras 
audire digneris, fratrem et coepiscopum meum sanctum virum Luciferum cum 
Pancratio presbytero et Hilario diacono placuit proficisci. Quos credimus 
de clementia tua ad pacem 675 omnium ecclesiarum catholicarum non difficulter 
posse
concilium impetrare. Dei omnipotentis clementia te nobis custodiat, clementissime 
ac religiosissime Auguste. Explicit.
        FRAGMENTUM VI ( Alias I partis ).
LIBERIUS ANTE QUAM AD EXSILIUM IRET, HANC UNIFORMEM EPISTOLAM CONFESSORIBUS 
SCRIPSIT, ID EST, EUSEBIO, DIONYSIO ET LUGIFERO IN EXSILIO CONSTITUTIS[110].
            1.
          Exsulibus gratulatur Liberius. --Quamvis sub imagine pacis, humani 
generis inimicus vehementius in membra Ecclesiae videatur esse grassatus; 
vos tamen, acceptissimi in Domino sacerdotes, egregia et singularis fides 
et hic probabiles Deo ostendit, et jam ad futuram gloriam martyres designavit. 
Quo itaque praeconio laudis, qua vocis exsultatione
______________________________________________________________________
merita virtutis vestrae proferam, positus inter moerorem absentiae vestrae 
et gaudium gloriae,
prorsus invenire non possum: nisi quod scio hinc[111]me probabiliora vobis 
solatia exhibere, si credatis me in exsilium simul vobiscum esse detrusum. 
Denique me adhuc in ipsa exspectatione pendentem quod a consortio vestro 
durior necessitas interim distrahit, satis contristor. Optaveram enim, 
Fratres devotissimi, prior pro omnibus vobis impendi, ut exemplum gloriae 
per me magis vestra dilectio consequeretur. Sed fuerit haec palma meritorum 
vestrorum, ut priores de perseverantia fidei ad confessionis inlustrem 
gloriam veneritis. Quaeso igitur dilectionem vestram, ut me praesentem 
vobiscum esse credatis, atque eo me affectu absentem non 676 esse sentiatis, 
et intelligatis dolere me satis, quod sim interim a vestro consortio disparatus 
(separatus).
______________________________________________________________________
Quantam denique gloriam fueritis consecuti, hinc magis scire potestis, 
quod si qui in persecutione coronati sunt, solius persecutoris cruentos 
gladios sentire potuerunt: contra vos, devoti per omnia Dei milites, etiam 
falsos fratres inimicos experti, de perfidis victoriam pertulistis: quorum 
quanto in saeculo violentia increscere potuit, tanto sanctis sacerdotibus 
praemia laudis inveniuntur conferre. Estote itaque de promissione coelesti 
securi.
          2.
          Pro se orent rogat. Gesta Mediolani ab ipsis vult discere. --Et 
quia proximiores estis Deo effecti, vestris orationibus me vestrum consacerdotem 
famulum Dei ad Dominum sublevate: ut supervenientes impetus, qui de die 
in diem cum annuntiantur, graviora vulnera infligunt, tolerabiliter ferre 
possim;
ut inviolata fide, salvo statu Ecclesiae catholicae, parem vobis dignetur 
me Dominus efficere. Et quia cupio quae gesta sunt in ipsa congressione
fidelius scire; obsecro sanctitatem vestram, ut universa fideliter litteris 
intimare dignemini: ut additamentum majus vel ipse animus, qui diversis 
rumoribus cruciatur, vel vires corporis ipsius, quae jam extenuatae sunt, 
de cohortatione vestra possint sentire: et alia manu, Deus vos incolumes 
custodiat, Domini Fratres.
          ITEM LIBERIUS ANTE QUAM IRET IN EXSILIUM, DE VINCENTIO CAPUENSI 
AD CAECILIANUM EPISCOPUM SPOLETINUM SCRIPSIT[112].
          3.
          Vincentii lapsum dolet. --Nolo te factum Vincentii ab intentu 
boni operis revocet, Frater carissime. Et ad Ossium de Vincentii ruina 
sic dicit: Inter haec quia in nullo conscientiam tuam debeo
______________________________________________________________________
praeterire, multi ex Italia episcopi convenerunt, qui mecum religiosissimum 
Imperatorem 677 Constantium fuerant deprecati, ut juberet, sicut ipsi placuerat 
dudum, Concilium ad Aquileiam congregari. Vincentium Capuensem cum Marcello 
aeque ex Campania episcopo legationem nostram suscepisse, Sanctitati tuae 
insinuo: de quo multum sperabam, quod et causam optime retineret, et judex 
in eadem causa cum Sanctitate tua frequenter resedisset; credideram integrum 
Dei Evangelium sua legatione posse servari. Non tantum nihil impetravit, 
sed etiam ipse in illam ductus est simulationem. Post cujus factum, duplici 
affectus moerore, mihi moriendum magis pro Deo decrevi; ne viderer novissimus 
delator, aut sententiis
contra Evangelium commodare consensum.
          4.
          Liberius Athanasium damnat. -- « Post haec omnia, quae vel gesserat, 
vel promiserat Liberius, missus
in exsilium universa in irritum deduxit, scribens praevaricatoribus haereticis 
Arianis, qui in sanctum Athanasium orthodoxum episcopum injustam tulere 
sententiam. »
          Dilectissimis fratribus presbyteris et coepiscopis Orientalibus, 
Liberius[113].
          5.
          Pro deifico timore sancta fides vestra 678 Deo cognita est et 
hominibus bonae voluntatis. Sicut lex loquitur, Justa judicate, filii hominum[114], 
ego Athanasium non defendo: sed quia susceperat illum bonae memoriae Julius 
episcopus decessor meus, verebar ne forte ab aliquo praevaricator judicarer. 
At ubi cognovi, quando Deo placuit, juste
______________________________________________________________________
vos illum condemnasse, mox consensum commodavi
sententiis vestris, litterasque super nomine ejus ( id est de condemnatione 
ipsius ), per fratrem nostrum Fortunatianum dedi perferendas ad imperatorem 
Constantium. Itaque amoto Athanasio a communione omnium nostrum, cujus 
nec epistolia a me suscipienda sunt, dico me cum omnibus vobis et cum universis 
episcopis Orientalibus seu per universas provincias pacem et unanimitatem 
habere.
          6.
          Sirmiensi fidei subscribit. --Nam, ut verius sciatis, me vera 
fide per hanc epistolam ea loqui, dominus et frater meus communis Demophilus, 
qui dignatus est pro sua benevolentia fidem vestram et catholicam exponere, 
quae Sirmio a pluribus fratribus et coepiscopis nostris tractata, exposita, 
et
suscepta est ( Haec est perfidia Ariana, hoc ego notavi,
non apostata. Liberius sequentia ): ab omnibus qui in praesenti fuerunt; 
hanc ego libenti animo 679 suscepi ( Anathema tibi a me dictum, Liberi, 
et sociis tuis ), in nullo contradixi, consensum accommodavi, hanc sequor, 
haec a me tenetur ( Iterum tibi anathema et tertio, praevaricator Liberi 
). Sane petendam credidi sanctitatem vestram, quia jam pervidetis in omnibus 
me vobis consentaneum esse, dignemini communi consilio ac studio laborare, 
quatenus de exsilio jam dimittar, et ad sedem quae mihi divinitus credita 
est revertar.
          7.
          Fidei ejus qui auctores. -- « Perfidiam autem apud Sirmium descriptam, 
680 quam dicit Liberius catholicam, a Demophilo sibi expositam, hi sunt 
qui conscripserunt: Narcissus, Theodorus, Basilius, Eudoxius, Demophilus, 
Cecropius, Silvanus, Ursacius, Valens, Evagrius, Hyrenius, Exuperantius, 
Terentianus, Bassus, Gaudentius, Macedonius, Marthus, Acticus, Julius, 
Surinus, Simplicius et Junior, (requirendum) omnes haeretici. »
681 Item Liberius de exsilio, Ursacio, Valenti et Germinio.
          8.
          Liberius ab Athanasii communione separatus. --Quia scio vos filios 
pacis esse, diligere etiam concordiam et unitatem Ecclesiae catholicae; 
idcirco non aliqua necessitate compulsus, Deo teste dico, sed pro bono 
pacis et concordiae, quae martyrio praeponitur, his litteris convenio vos, 
domini fratres charissimi. Cognoscat itaque prudentia vestra, Athanasium, 
qui Alexandrinae ecclesiae episcopus fuit, a me esse damnatum prius, quam 
ad comitatum sancti imperatoris litteras Orientalium destinarem episcoporum, 
et ab ecclesiae Romanae communione esse separatum, sicuti teste est omne 
presbyterium Romanae ecclesiae.
Sola haec causa fuit, ut tardius viderer de nomine ipsius litteras ad fratres 
et coepiscopos nostros Orientales dare, ut legati mei quos ab urbe Roma 
ad comitatum direxeram, seu episcopi qui fuerant deportati, et ipsi una 
cum his, si fieri posset, de exsilio revocarentur.
          9.
          Romam remitti enixe rogat. --Et hoc etiam scire vos volo, quod 
fratrem Fortunatianum petii, ut cum litteris meis ad clementissimum imperatorem 
Constantium Augustum pergeret, petere ut bono pacis et concordiae, in qua 
pietas ejus semper 682 exsultat, me ad ecclesiam mihi divinitus traditam 
jubeat reverti: ut temporibus ipsius Romana ecclesia nullam sustineat tribulationem. 
Me autem cum omnibus vobis episcopis Ecclesiae catholicae pacem habere, 
his litteris meis aequo et simplici animo scire debetis, fratres charissimi. 
Magnum solatium enim vobis in die retributionis acquiretis, si per vos 
pax ecclesiae Romanae fuerit reddita. Scire autem per vos volo etiam fratres 
et coepiscopos nostros Epictetum et Auxentium, pacem me et communionem
ecclesiasticam cum ipsis habere: quos credo gratanter haec suscepturos. 
Quicumque autem a pace et concordia nostra, quae per orbem terrarum, volente 
Deo, firmata est, dissenserit; sciat se separatum esse a nostra communione. 
Praevaricatori anathema una cum Arianis a me dictum.
Item de exsilio Liberius Vincentio[115].
          10.
          Urbicum sibi ereptum dolet. --Non doceo, sed admoneo sanctum 
animum tuum, frater charissime, eo quod colloquia mala mores bonos corrumpunt[116]. 
Insidiae hominum malorum bene tibi cognitae sunt, unde ad hunc laborem 
perveni: et ora 683 ut det Dominus tolerantiam. Dilectissimus filius meus 
Urbicus diaconus, quem videbar habere solatium, a me per Venerium agentem 
in rebus sublatus est.
          11.
          Quo nomine reditum ab exsilio deprecetur. --Sanctitati tuae significandum 
credidi, me de contentione illa a nomine Athanasii recessisse, et ad fratres 
et coepiscopos nostros Orientales litteras dedisse de super nomine ejus. 
Unde quia, Deo volente, et pax
______________________________________________________________________
vobis ubique est, dignaberis convenire episcopos cunctos Campaniae, et 
haec illis insinuare, et ex ipsorum numero una cum epistola vestra, de 
unanimitate nostra et pace ad clementissimum imperatorem scribere quo possim 
et ego de tristitia magna liberari. Et manu ipsius: Deus te incolumem custodiat, 
frater. Item manu ipsius paginae perscriptae: Cum omnibus episcopis Orientalibus 
pacem habemus, et vobiscum ego. Me ad Deum absolvi, vos videritis: si volueritis 
me in exsilio deficere, erit Deus judex inter me et vos.
        FRAGMENTUM VII[117].
INCIPIT EXEMPLUM EPISTOLAE CONSTANTII IMPERATORIS AD EPISCOPOS ITALOS, 
QUI IN ARIMINENSI CONCILIO
______________________________________________________________________
CONVENERANT[118].
Victor Constantius maximus triumphator semper Augustus episcopis.
            1.
          De fide tantum in Concilio tractandum. --Continent priora instituta, 
Venerabiles, sanctimoniam legis rebus ecclesiasticis niti. Satis superque 
perspeximus litteris ad nostram prudentiam datis, iisdem
______________________________________________________________________
oportere operam dare: cum profecto et episcoporum id officio congruat, 
et salus omnium longe lateque populorum hoc fundamine roboretur. Sed res 
admonuit instituta rursus exsistere. Non enim aliquis definita geminari 
superfluum judicabit, cum crebra consueverit admonitio augere cumulum diligentiae. 
His ita se habentibus, de fide atque unitate tractari debere cognoscat 
sinceritas vestra, et operam dare, ut ecclesiasticis rebus ordo competens 
praebeatur. Discurret namque cunctorum prosperitas ubique populorum, et 
concordia fida servabitur 684 cum penitus amputatis nec hujusmodi quaestionibus 
cunctis sectando commoverit.
          2.
          Non de Orientalium causis. --Res ista non debet ita intentionem 
animi longius propagare: non
enim de Orientalibus episcopis in concilio vestro patitur ratio aliquid 
definiri. Proinde super his tantum, quae ad vos pertinere cognoscit gravitas 
vestra, tractare debetis: et completis celeriter universis, consentiente 
consensu decem mittere ad comitatum meum, ut prudentiae vestrae prioribus 
litteris ( non exstant ) intimavimus. Praedicti enim potuerunt omnibus 
quae eisdem Orientales proposuerint respondere, vel tractare de fide; ut 
exitu competenti omnis quaes tio terminetur, et ambiguitas sopiatur. Quae 
cum ita sint adversus Orientales nihil statuere vos oportet: aut si aliquid 
volueritis contra eosdem praedictis absentibus definire; id, quod fuerit 
usurpatum, irrito evanescet effectu. Non enim illa vires habere poterit 
definitio, cui nostra statuta testantur jam nunc robur
et copiam[119]denegari. Quae cum ita sint, moderatione religionis venerabilibus 
antistitibus consentanea debetis veneranda perficere; ut id quod religio 
postulat, explicetur, et quod audiri prohibet, nullus usurpet. Divinitas 
vos servet per multos annos, Parentes K. Dat. VI kalend. junias Eusebio 
et Ypatio conss.
______________________________________________________________________
Incipit definitio catholica, habita ab omnibus catholicis episcopis, priusquam 
per terrenam potestatem territi haereticorum consortio sociarentur, in 
concilio Ariminensi[120].
          3.
          Fidei Nicaenae nihil addendum aut detrahendum. --Sic credimus 
placere omnibus posse catholicis, a symbolo accepto nos recedere non oportere, 
quod in collatione apud omnes integrum recognovimus; nec a fide recessuros, 
quam per prophetas, a Deo Patre per Christum Dominum nostrum docente Spiritu 
sancto, et in evangeliis et in apostolis omnibus suscepimus, ut per traditionem 
patrum secundum successionem apostolorum usque ad tractatum apud Nicaeam 
habitum contra haeresim, quae tunc temporis exsurrexerat, positum nunc 
usque permanet. Quibus
______________________________________________________________________
omnibus nec addendum aliquid credimus, nec minui posse manifestum est. 
Placet 685 ergo nihil novum fieri: substantiae quoque nomen et rem, a multis 
sanctis Scripturis insinuatam mentibus nostris, obtinere debere sui firmitatem. 
Quam rem cum suo nomine Ecclesia catholica cum doctrina deifica semper 
confiteri et profiteri consuevit. Huic definitioni omnes in unum catholici 
conspirantes subscripserunt.
          4.
          Eodem in concilio postquam statutum est nihil debere paternam 
minui traditionem, etiam qui contra hanc veniebant, omnium in unum conspirantium 
spiritali voce sunt damnati. Cujus tractatus hoc est exemplum. »
          EUSEBIO ET YPATIO CONSS.
XII kal. augusti[121]
Cum apud locum Ariminensem episcoporum synodus fuisset collecta, et tractatum 
fuisset de fide, et sedisset animo quid agi deberet; Grecianus episcopus 
a Calle dixit: Quantum decuit, Fratres charissimi, catholica synodus patientiam 
habuit, et piamEcclesiam totiens exhibuit juxta Ursacium et Valentem, Germinium, 
Gaium; qui totiens mutando quod crediderant, omnes ecclesias turbaverunt, 
et nunc conantur haereticum animum suum inserere animis Christianis. Subvertere 
enim volunt tractatum habitum apud Nicaeam, qui positus est contra Aria 
nam haeresim et caeteras. Attulerunt nobis praeterea
______________________________________________________________________
conscriptam a se fidem, quam recipere nos non licebat. Jam quidem haeretici 
antehac nobis pronuntiati sunt, et multis diebus est comprobatum: quos 
et ad nostram communionem non admisimus, voce nostra damnantes eos praesentes. 
Nunc iterum quid vobis placet, iterum dicite, ut singulorum subscriptione 
firmetur. Universi episcopi dixerunt: Placet ut haeretici ss. damnentur, 
quo possit Ecclesia fide inconcussa, quae vere catholica, est in pace perpetua 
permanere.
686 APPENDIX SUPERIORIS FRAGMENTI.
Damnatio blasphemiae Arii, et expositio integrae et catholicae fidei, quam 
catholici in tractatu Ariminensi firmaverunt, et manu sua subscripserunt.
Blasphemiae Arii licet antehac fuerunt damnatae, latebant tamen occultae; 
quia eum blasphemasse ignorabatur. Verum favente Deo procuratum est, ut 
constitutis nobis apud Ariminum ejus pestifera haeresis repeteretur. Et 
ideo simul cum ejus blasphemiis omnes quoque haereses, quae antehac exsurrexerunt 
contra catholicam et apostolicam traditionem, sicut jamdudum damnatae sunt 
praeteritis conciliis et diversis in locis, nos quoque damnamus: et anathematizamus 
eos, qui dicunt filium Dei de nullis exstantibus, et de alia ( supple, 
substantia), et non de Deo patre natum Deum verum de Deo vero. Et si quis 
Patrem et Filium duos deos, hoc est, non nota[122]duo principia dixerit, 
et non Patris et Filii unam deitatem profiteatur, anathema sit. Si quis 
et
______________________________________________________________________
filium Dei creaturam vel facturam dixerit, anathema sit. Si quis Deum Patrem 
ipsum de Maria Virgine natum, eumdemque patrem et filium dixerit, anathema 
sit. Si quis filium Dei de Maria initium sumpsisse dixerit, vel fuisse 
tempus quando non erat filius, anathema sit. Si quis filium Dei non vere 
inenarrabiliter de Deo patre natum, sed adoptivum filium dixerit, anathema 
sit. Si quis filium Dei aut temporalem, aut hominem solum, et non ante 
omnia saecula de Deo patre natum profiteatur, anathema sit. Si quis Patris 
et Filii et Spiritus sancti unam personam aut tres substantias divisas 
dixerit, et non perfectae Trinitatis unam deitatem profiteatur, anathema 
sit. Si quis filium Dei esse ante omnia quidem
saecula et non[123]ante omne omnino tempus, ut ei tempus adsignet, anathema 
sit. Si quis creata omnia non per Verbum, sed sine eo vel ante eum facta 
dixerit, anathema sit. Si qui[124]autem aliae blasphemiae Arii vel cujuslibet 
repertae fuerint, similiter anathematizamus.
        687 FRAGMENTUM VIII ( Alias II partis ).
SEQUITUR EPISTOLA ARIMINENSIS CONCILII AD CONSTANTIUM IMPERATOREM, UBI 
EPISCOPI PRAEVARICATI SUNT A FIDE VERA[125].
Beatissimo et gloriosissimo Augusto Constantio, synodus Ariminensis.
            1.
          Ariminensis synodus nil innovandum statuit. --Jubente Deo ex 
praecepto pietatis tuae credimus
______________________________________________________________________
fuisse dispositum, ut ad Ariminensium locum ex diversis provinciis Occidentalium 
episcopi veniremus, ut fides claresceret omnibus Ecclesiis catholicis, 
et haeretici noscerentur. Dum enim omnes qui recte sapimus, contractaremus, 
placuit quidem ut fidem ab antiquitate perseverantem, quam per prophetas, 
evangelia et apostolos, per ipsum Deum et Dominum nostrum Jesum Christum 
salvatorem imperii tui et largitorem salutis tuae, quam semper obtinuimus, 
teneamus. Nefas enim duximus sanctorum aliquid mutilare, et eorum qui in 
Nicaeno tractatu consederant una cum gloriosae memoriae Constantino patre 
pietatis tuae. Qui tractatus manifestatus est, et insinuatus mentibus populorum, 
et contra
haeresim Arianam tunc positus invenitur, ut haereses inde sint expugnatae: 
a quo si aliquid demptum fuerit, venenis haereticorum aditus panditur.
688.2. Novandi studiosos damnat. --Ideo Ursacius et Valens in suspicionem 
ejusdem haereseos Arianae venerunt aliquando, et suspensi erant a communione: 
et rogaverunt veniam, sicut eorum continent scripta, quam meruerant tunc 
temporis a concilio Mediolanensi assistentibus etiam legatis Romanae ecclesiae. 
Constantino praesente in hoc, cum magno examine fuisset conscriptum, quod 
tenens baptizatus ad quietem Dei commigravit; nefas putamus inde aliquid 
mutilare, et tot sanctos et confessores et successores martyrum ipsius 
tractatus conscriptores in aliquo removere; cum et ipsi praeteritorum
catholicorum secundum scripturas cunctas servaverunt, mansisseque in haec 
tempora, quibus pietas tua a Deo patre per Deum et Dominum nostrum Jesum 
Christum ( supple, potestatem) regendi orbis accepit. Tunc etiam conabantur 
convellere, quod fuerat positum ratione. Etenim cum pietatis tuae litterae 
jusserunt tractari de fide, offerebatur nobis a supradictis turbatoribus 
Ecclesiarum, associato Germinio et Gaio, novum nescio quid considerandum, 
quod multa perversae doctrinae continebat; adeo cum (at vero cum) videretur 
displicere quod offerebant publice in concilio, putaverunt aliter esse 
conscribendum. Equidem haec brevi tempore saepe mutasse, manifestum est. 
Et ne Ecclesiae frequentius
perturbentur, placuit instituta vetera rationabilia servari. Ad instruendam 
igitur tuam clementiam . . . quibus hoc ipsum solum mandamus, ut non aliter 
legationem perferrent, quam statuta vetera permanerent firmissima: ut et 
sapientia tua cognosceret, non hoc quod promiserant supradicti Valens 689 
et Ursacius, Germinius et Gaius, si sublatum fuisset, pacem posse compleri. 
Magis enim turbatio cunctis regionibus et ecclesiae Romanae immissa est.
          3.
          Constantium rogat ut decreta sua excipiat. Episcopos Arimino 
dimittat. --Ob quam rem tuam rogamus clementiam, ut placidis auribus et 
sereno vultu universos legatos nostros et respicias, et audias; neve aliquid 
permittat clementia tua injuria veterum convelli; sed manere ea, quae a 
majoribus
nostris accepimus, quos fuisse et prudentes, et sine Spiritu sancto Dei 
non egisse confidimus: quia ista novitate non solum fideles populi perturbati 
sunt, verum etiam infideles ad credulitatem vetantur accedere. Oramus etiam, 
ut praecipias tot episcopos, qui Arimino detinentur, inter quos plurimi 
sunt qui aetate et paupertate defecti sunt, ad suam provinciam remeare: 
ne destituti suis episcopis laborent populi ecclesiarum. Hoc etiam frequentius 
postulamus, ut nihil innovetur, nihil minuatur; sed maneant incorrupta, 
quae (Constantini) patris sanctae pietatis tuae temporibus et tuis religiosis 
saeculis permanserunt. Nec jam nos fatigari aut convelli a sedibus nostris 
tua sancta prudentia permittat: sed quieti ( ex graeco adde, cum populis 
suis episcopi) vacent semper
postulationibus, quas habent semper et pro salute tua, et pro regno tuo, 
et pro pace quam tibi divinitas pro meritis tuis profundam et perpetuam 
largiatur. Legati autem nostri et subscriptiones et nomina episcoporum 
vel legatorum perferent, sicut idem alia scriptura instruit tuam sanctam 
religiosamque prudentiam.
          4.
          Legatorum gesta. -- « Cum hac epistola integrae fidei subscribentes 
episcopi catholici miserunt decem legatos ad imperatorem. Nihilominus et 
pars haereticorum misit ex suo corpore decem legatos. Qui ubi venerunt 
ad imperatorem, suscepti sunt; ita ut legati catholicorum non susciperentur, 
atque longa dilatione fatigati, et minis imperatoris perterriti,
damnaverint integram fidem quam antea defendebant, et susceperint perfidiam 
quam ante damnaverunt. Hoc ita esse, ex subjectis invenies. »
          690 GESTA, UBI PRAEVARICATI SUNT EPISCOPI LEGATI A FIDE VERA, 
INCIPIUNT.[126]
[127]
          5.
          Arimini decreta exauctorantur. --Cum consedissent episcopi mansionis[128]Nicaeae, 
quae antehac Ustodizo vocabatur, in provincia Thracia, Restitutus, Gregorius, 
Honoratus, Athenius, Iginus, Justinus, Priscus, Primus, Taurinus, Lucius, 
Mustacius, Urbanus, Honoratus, Solutor; Restitutus
______________________________________________________________________
episcopus Carthaginis dixit: « Scit prudentia vestra, consacerdotes sanctissimi, 
quod cum apud Ariminum de fide tractatus haberetur, contentio sic dissidium 
fecerat, ut de sacerdotibus Dei, immittente diabolo, discordia fieret; 
atque exinde factum fuerit, ut in fratres nostros ego Restitutus et pars 
episcoporum quae sequebatur, Ursacium, Valentem, Germinium et Gaium quasi 
in auctores mali intellectus, sententiam promeremus, id est, ut a nostra 
communione segregarentur.
          6.
          Sed quia in cominus positi universa tractavimus, et universa 
discussimus, invenimusque quod nulli displicere debeat, id est, fidem in 
his catholicam juxta professionem suam, cui et nos subscripsimus omnes, 
neque umquam haereticos fuisse: et
ideo quia pacis concordia apud Deum res est maxima, placuit ut communi 
consensu nostro omnia, quae apud Ariminum tractata sunt, in irritum deducantur, 
et communio eorum, Deo favente, integra conveniret, neque quisquam in dissidium 
(in dissidio) remaneat, quod eos aut maculare possit aut debeat. Et ideo, 
ut dixi, quia praesentes sumus, unusquisque debet dicere an dictum[129]sit 
quod prosecutus sum, et manu sua subscribere. Ab universis episcopis dictum 
est, Placet, et subscripserunt.
          7.
          « Quae sit autem fidei confessio, cui postea subscripserunt, 
quam etiam Valens secum in Ariminum pertulit, ex infra scripto recognosces. 
Explicit. »
        691 FRAGMENTUM IX[130]
______________________________________________________________________
INCIPIT EXEMPLUM FIDEI EPISTOLAE MISSAE AD CONSTANTIUM IMPERATOREM A PERFIDIS 
EPISCOPIS.[131]
Domino merito gloriosissimo, victoriosissimo Augusto Constantio synodus 
Ariminensis Orientalibus consentiens ( id est Migdonius, Megasius, Valens, 
Epitectus, et caeteri qui haeresi consenserunt ).
            1.
          Substantiae nomen rejiciunt. --Illustrati pietatis tuae scriptis, 
maximas Deo retulimus et referimus gratias, quod nos beaveris, intimans 
nobis illa, quae cum discursione pietatis tuae facere deberemus, ne quis 
usiae vel homousii nomina Ecclesiae Dei ignota
______________________________________________________________________
aliquando nominet, quod scandalum inter fratres facere solet; plurimum 
gratulati sumus, quia id quod tenebamus recognovimus. O nos beatos, quibus 
occurrit tanta felicitas, ut cognitione tuae pietatis caeteris, qui haec 
nomina pro Deo et Dei filio assumere solent, modum acceperint revicti! 
Nos igitur reddentes obsequium clementiae tuae, quod coram veritatis status 
eluxit: quae quod nesciat vinci, et obtinuit victoriam; ut indignum Deo 
nomen, quod nusquam in legibus sanctis scriptum est, jam a nullo dicatur.
          2.
          Arimino dimitti rogant. --Unde oramus pietatem tuam, quoniam 
in eo loco ubi synodus gesta est, unde responsum per nostros legatos dedimus, 
adhuc detinemur, 692 jubeat nos, qui integram in Orientalibus doctrinam 
retinemus, jam ad nostras plebes dimitti: ut ex hac parte appareant amatores 
veritatis, qui Deo non mutant nomen; nec cum eis, qui perversa doctrina 
infecti sunt, diutius nos qui veritatem catholicam tenemus detineamur. 
Unde impense oramus, domine, pietatem tuam ante Deum patrem et Dominum 
Jesum Christum Deum et Dei filium, facias nos, qui subscripsimus sanae 
doctrinae, recedentes ab usiae nomine, te imperante, et jubeas nos ad nostras 
plebes dimitti; ut laetetur Ecclesia, quae immutare nomina Dei et filii 
ejus non admittit
in totum, imperio tuae virtutis et gloriae: cui tantum divinitas contulit, 
ut apparet dicationis sacrilegis jam usiae et homousii nomina recedant, 
quae in divinis Scripturis de Deo et Dei filio non inveniuntur scripta.
          3.
          Subveni, pie imperator, Dei summi cultoribus: subveni eis, qui 
per Christum Dei filium Deum patrem omnipotentem orant: subveni eis, qui 
judicio tuo devotas offerunt aures, qui nesciunt colere nisi Deum patrem 
per Dominum nostrum Jesum Christum gloriae ejus filium. Et praecipue ( 
lege praecipe) domine imperator, ad nostras nos plebes remeare
datis litteris ad v. c. praefectum praetorii Taurum: quia et nos, in praedicatione 
nominis Dei, Orientalibus et tuae dispositioni plenum reddidimus obsequium. 
In hac re, in qua semper tenuimus, jam ad nostras plebes redire debemus. 
De hac autem re ad episcopos nostros Orientales litteras dedimus, ut sciant 
hoc semper ( supple, nos) tenuisse, 693 et in fide catholica cum ipsis 
permanere. Divina pietas te gloriosissimum semper et ubique per omnia faciat 
vindicem ( an victorem?), domine piissime imperator. Explicit.
        FRAGMENTUM X ( Alias I partis ).
EXEMPLUM EPISTOLAE ORIENTALIUM EPISCOPORUM, QUAM REVERSIS AB ARIMINO LEGATIS 
DEDERUNT.[132].
______________________________________________________________________
Dilectissimis fratribus Ursacio, Valenti, Magdonio, Megasio, Gaio, Justino, 
Optato, Martiali et caeteris Ariminensis synodi legatis, Sylvanus, Sophronius, 
Neo, Herodianus, Patricius, Helpidius, Theophilus, Theodorus, Eumacius, 
Didimion, Ecdicius, Arsenius, Passinicus, Valentinus, Eucarpius, Leontius, 
Eortasius, et Macarius in Domino Salutem.
            1.
          Seleuciensis synodi legati qui erga Aetii fautores se gerant, 
Ariminenses docent. --Unitati et verae paci studentes, et ex synodi mandato 
haeresi renitentes, manifesta fieri vobis ea, quae circa Ecclesiam aguntur, 
justum putavimus; ne ignoratio vos socios tantae
impietatis efficeret. Et quamquam non cessare vos arbitremur, non sine 
totius synodi legatis, episcoporum scilicet numero fere multo amplius centum, 
nunc usque ingressu hujus ecclesiae nosmetipsos abstinere: ob quod instructos 
etiam vos esse volumus, ne penitus dominans jam intra 694 Ecclesiam haeresis 
invalescat, quae Dominum nostrum Jesum Christum vere filium Dei unigenitum, 
Deum de Deo, Patri similem ausa est denegare: ita ut quae praedicationes 
blasphemiae de unigenito Deo et sentiantur ab his, et praedicentur, cognitum 
haberetis. Nam et piissimo imperatori Constantio hoc ipsum probavimus, 
et anathematizari haec omnia commotus religiosissime voluit. Dolus autem 
nunc[133]praeparatur, ut Aetius auctor hujus haeresis ipse potius, quam 
haec impietatis dicta[134]damnentur;
______________________________________________________________________
magisque in hominem, quam in doctrinam, sententia lata esse videatur. Monemus 
ergo vos, Fratres, ut haec diligenter retractetis; detisque operam, ut 
fides catholica maneat. Caeterum non ambigit Charitas Vestra, universa 
ita, ut geruntur, Occidentalibus esse ecclesiis nuntianda. Optamus vos, 
Fratres, in Domino bene valere.
          2.
          Has litteras suscipiens male apud suos audit. Ariminenses legati 
perfidiae rei. -- « His itaque sumptis, quibus et commemoratae superius 
blasphemiae subnexae erant, calumnia in eum qui suscepit intenditur: et 
tantus detectae fraudulentiae suae hypocritas furor subiit, ut periculum 
depositionis
in eos constituerent. Qui convictae conscientiae dolor est, deterreri quemquam 
agnitione veritatis! Si liber iste Valentis et Ursacii non est fidei vestrae; 
quid ejus damnationi non acquiescitis? Anne non publico humani generis 
assensu inter omnes convenit, venenum malum esse, et caedem innocentis 
crimen esse, et impietatem in dominum horrorem esse? Sed quisque haec delata 
non damnat, necesse est eorum sese studii socium profiteatur: quia nemo 
est, qui non et quae oderit coarguat, et quae non coarguit 695 probet. 
Post synodum enim Seleuciensem, Constantinopolim venientes, quid est quod 
statim damnatis haereticis vos jungitis? Non differtis in aliquo tempus 
adeundi, neque de prudentis ratione consilii aliquam vobis moram ad percunctandum 
impenditis.
Adeunt deinde vos non communicantes episcopis synodi legati Orientales, 
gesta omnia edocent, damnatam quoque haeresim demonstrant: nonne oportuisset 
vos saltem vel nunc absistere, et cunctarum disceptationum tenorem arbitrio 
reservari? Sed nescio cujus voluntatis vestrae conscientia recti judicium 
non recepistis. Vestris enim statim aggregamini, et blasphemiarum vestrarum 
communionem initis: nec id saltem consilii sumitis, sin pudor aliquos fefellisset, 
Ariminensem synodum extimari. Dolum enim vestrum in non anathematizandis 
vestris statim prodidistis.
          3.
          Perfidiam qui prodiderint. Qui filium nolint ut caeteras facturas. 
Qui velint ex Deo. Qui aeternum;
cur similem secundum Scripturas. -- « Nam in conventu multorum vos arguentium, 
cur etiam non creaturam Dei filium diceretis; respondistis, sanctis Ariminensibus 
non Christum creaturam negatum fuisse, sed dissimilem caeteris creaturis: 
quia in eo quod dictum sit, non esse creatum velut caeteras facturas, non 
quia creatio non sit, sed excipiatur a caeteris: ut licet non dissimilis 
caeteris sit, tamen ut ipse aliud non sit. Quasi vero ulla creatura aliis 
sit similis, ut angelus homini, homo avi, avis pecudi. Haec si mentior, 
testes sunt qui audierunt. Quod si et ipsi tacebunt, loquitur mecum defensus 
a vobis impiissime liber vester, in quo ut vitrum hyacintho, ita Filius 
Patri, et Deo Christus alienus est. Deinde, in quo 696 audientes fefellistis, 
ut non de
nullis exstantibus sit, sed ex Deo; numquid et quia hoc a vobis dictum 
sit, simulatio non patuit? cum ideo non de nullis exstantibus, sed ex Deo, 
secundum vestram professionem sit, quia eidem voluntas ad id, quod subsistat, 
exordium fuerit. Mentior sane? si non in conventibus per conventionem libelli 
sui Orientalibus damnastis eos, qui non de substantia habere id quod natus 
est, sed de voluntate dixissent. Aeternum quoque cum Patre esse profitemini. 
Vere sane dixeritis, si non reclamatum mihi esset, cur ante tempora aeterna 
de vero patre Deo verum unigenitum Deum natum praedicassetis: ut aeternitas 
ei cum Patre angelorum animarumque humanarum, non jam anteriorum sit, sed 
futurorum.
Similem quoque secundum Scripturas esse dixistis: quasi non secundum Scripturas 
similis Deo et homo sit, et regno coelorum granum sinapi et fermentum et 
sagena. Sed percurrere vestrae hypocrisis mendacia otiosum est: clamant 
enim adversum vos impietatis vestrae opera.
          4.
          Quale eorum crimen. -- « Servus, ne dicam bonus, sed certe tolerabilis, 
contumeliam domini invitus audit, et si licet, ulciscitur; miles regis 
sui periculum, etiam objectu corporis sui et contemptu animae, depellit; 
canes ipsi ad custodiam domus habiti, quodam sensu naturae intelligentes 
oblatrant, et ubi quaedam eos adventantium aura contigerit, totis ad suspicionem 
ipsam saltibus efferuntur. Vos audistis Christum verum Dei filium et unigenitum
Deum: negare reputamini, et quiescitis. Quid quievisse dico? Obnitimini 
697 reclamantibus, et aggregamini obstrepentibus. Parum istud est. Ex bibliotheca 
etiam vestra ad praedicationem impietatis arma sumuntur: et bellum adversus 
Deum praesidiis vestris initur. Ubi igitur vestra professio apud Nicaeam 
Thraciae, qua dixistis omnes haereses damnatas esse? et[135]in lumen falsitas 
vestra protracta est: professionis vestrae noctem Sol justitiae praedicatoribus 
suis prodidit. Probatis enim haec, et damnatis, et ad haereticos transitis. 
Ita, quod antea
______________________________________________________________________
ad fraudem hominum fefellistis, nunc ipsam ad professionem professi in 
Deum Christum odii prodidistis. »
        FRAGMENTUM XI ( Alias II partis ).
INCIPIT FIDES CATHOLICA EXPOSITA APUD FARISEAM CIVITATEM AB EPISCOPIS GALLICANIS 
AD ORIENTALES EPISCOPOS.
Dilectissimis et beatissimis consacerdotibus episcopis orientalibus omnibus 
per diversas provincias in Christo manentibus, Gallicani episcopi salutem.
            1.
          Haereticorum fallacia. --Omni quidem vitae nostrae fideique sensu 
gratias Deo patri per Dominum nostrum Jesum Christum confitemur, 698 quod 
nos
in lumine scientiae confessionis suae, doctrinis et propheticis et apostolicis 
collocavit; ne saecularis imperitiae tenebris detenti, judicio saeculi 
teneremur: cum sola spes sit plenissima ad salutem, Deum patrem omnipotentem 
per unigenitum ejus Dominum Jesum Christum in sancto Spiritu confiteri. 
Sed plane non minor quotidie gratulationis nostrae causa cumulatur, quod 
liberans nos ab errore mundi, nunc etiam inexpiabili haereticorum admisceri 
non patitur societati. Ex litteris enim vestris, quas dilecto fratri et 
consacerdoti nostro Hilario direxistis, fraudem
diaboli et conspirantia adversus Ecclesiam Domini haereticorum ingenia 
cognovimus, ut divisi in partibus Orientis atque Occidentis, diversis invicem 
opinionibus falleremur. Nam plures numero, qui aut Arimini aut Nicaeae 
( Thraciae ) adfuerunt, sub auctoritate vestri nominis ad usiae silentium 
sunt coacti: quod verbum a vobis quondam contra Ariomanitarum haeresim 
inventum, a nobis semper sancte fideliterque susceptum est.
          2.
          Quo sensu synodus homousion amplectatur. Homoeusion non respuit. 
--Nam homousion sermonem ad veram et legitimam ex Deo patre unigeniti Dei 
nativitatem sumus amplexi, detestantes secundum Sabellii blasphemias ipsam 
unionem, neque aliquam partem Patris esse Filium intelligentes; sed ex 
toto
atque perfecto innascibili Deo, totum atque perfectum unigenitum Deum natum, 
unius a nobis idcirco 699 vel usiae vel substantiae cum Deo patre confessum, 
ne creatura potius, aut adoptio, aut appellatio videretur. Et quia ex ipso 
esset, ut ex patre filius, ut ex Deo Deus, ut ex virtute virtus, ut ex 
spiritu spiritus, ut lumen ex lumine; similitudinem quoque ejus ad Deum 
patrem non inviti audientes (quippe cum imago invisibilis Dei sit)[136], 
sed eam solam similitudinem dignam ad Patrem intelligentes, quae veri Dei 
sit ad Deum verum: ita ut non unio divinitatis, sed unitas intelligatur; 
quia unio sit singularis, unitas vero secundum nativitatis veritatem plenitudo 
nascentis sit: maxime cum Dominus ipse Jesus Christus ad discipulos suos 
sit professus, dicens:
______________________________________________________________________
Ego et Pater unum sumus[137]; quo non solum charitatem quae ad Patrem est, 
sed et divinitatem quae Dei ex Deo est, significat; secundum illud: Qui 
me vidit, vidit et Patrem (Joan, XIV, 9); et, Si mihi non vultis credere, 
vel operibus meis credite, quia Pater in me est, et ego in Patre[138].
          3.
          Filius ante tempus. Patre minor in forma servi. --Hanc igitur 
fidem semper tenentes, et tenebimus, detestantes quoque eos qui dicunt, 
Non erat ante quam nasceretur: non quod unigenitum Deum innascibilem
______________________________________________________________________
praedicemus, sed quod impium sit maxime, Deo temporum tempus aliquod anteferre; 
cum ipsum illud, antequam nasceretur non fuit, sit temporis. Sed et obedientem 
quoque Patri Filium etiam usque ad mortem crucis, secundum infirmitatem 
adsumpti hominis, non negamus: cum ipse de adscensu suo ad coelos locutus 
sit: Si diligeretis me, gauderetis quia vado ad Patrem; quia Pater major 
me est[139]. Per cujus carnis susceptionem nos sibi fratres connuncupare 
dignatus est[140], cum in forma Dei manens, forma servi esse voluit.
          4.
          Lapsi retractant quod gesserunt. Erroris auctores damnant. Itaque, 
Charissimi, cum ex litteris vestris in usiae silentio fraudem se passam, 
simplicitas
______________________________________________________________________
nostra cognoscat; etiam pietatem eorum, qui Arimino Constantinopolim reverterunt, 
conventos, sicut epistola vestra contenta testatur, neque eos ad tantarum 
blasphemiarum damnationem potuisse compellere, 700 fidelis dominici nominis 
praedicator frater noster Hilarius nuntiaverit: nos quoque ab his omnibus, 
quae per ignorantiam perperam gesta sunt, referimus: Auxentium et Ursacium 
ac Valentem, Gaium, Megasium et Justinum excommunicatos habemus secundum 
litteras vestras: et certe, ut diximus, juxta fratris nostri Hilarii professionem, 
qui se pacem cum his qui horum sectarentur errores, habiturum negavit: 
blasphemias quoque omnes, quas litteris vestris subjecistis, damnamus, 
maximeque eorum sacerdotes apostatas respuentes, qui in
loca fratrum indignissime exsulantium, quorumdam aut ignoratione aut impietate 
sunt substituti: pollicentes hoc coram Deo atque etiam confitentes, ut 
quisque his, quae statuimus, intra Gallias putaverit renitendum, a communione 
ac sede sit sacerdotii abjiciendus. Neque enim, ut alias, aut occasionem 
praedicandi non damnando permittens, aut contra Deum et Christi unigeniti 
Dei majestatem aliter, quam nos de homousii significatione sentimus obnitens, 
dignus erit sanctitate sacerdotii nominis judicandus:
a quo etiam Saturninum, qui statutis salubribus impiissime contradicit, 
secundum fratrum nostrorum geminas jam litteras excommunicatum ab omnibus 
Gallicanis episcopis Charitas Vestra cognoscat: quem et vetera dissimulata 
(jam diu licet) crimina, et caetera edita epistolis suis novae temeritatis 
irreligiositas indignum episcopi nomine esse fecerunt.
          « Explicit fides catholica exposita apud Fariseam civitatem ab 
episcopis Gallicanis ad Orientales episcopos. »
INCIPIT EPISTOLA EUSEBII AD GREGORIUM EPISCOPUM SPANENSEM[141].
Domino sanctissimo fratri Gregorio episcopo Eusebius in Domino salutem.
______________________________________________________________________
          5.
          Litteras sinceritatis tuae accepi, quibus, 701 ut decet episcopum 
et Dei sacerdotem, transgressori te Osio didici restitisse, et plurimis 
cadentibus Arimino in communicatione Valentis et Ursacii et caeterorum, 
quos ipsi, agnito blasphemiae crimine, ante damnaverunt, tuum assensum 
denegasse, fidem scilicet servans, quam patres Nicaeani scripserunt. Gratulamur 
tibi in hoc, gratulamur et nobis, quia hoc cujus proposito et hac fide 
pollens nostri dignatus es meminisse. Permanenti autem tibi in eadem confessione, 
et nullam cum hypocritis retinenti societatem, nostram tibi communicationem 
promitte. Quibus potes tractatibus, quanto labore
praevales, transgressores objurga, infideles increpa, nihil metuens de 
regno saeculari, ut fecisti: quia potior est qui in nobis est, quam qui 
in hoc mundo. Nos vero tui consacerdotes tertio laborantes exsilio, hoc 
dicimus quod manifestum esse putavimus: quoniam omnis spes Ariomanitarum 
non in sua aut linito consensu, sed in protectione pendet regni saecularis: 
ignorantes scripta, quia maledicti sunt, qui spem habent in hominem[142]. 
Nostrum autem adjutorium in nomine Domini, qui fecit coelum et terram[143]. 
In passionibus perdurare cupimus, ut, secundum quod dictum est, in regno 
glorificari possimus[144]. Dignare nobis scribere quid malos corrigendo 
profeceris, vel quantos fratres aut stantes agnoveris, aut ipse monendo
______________________________________________________________________
correxeris. Salutant te omnes qui mecum sunt, maxime Diaconus: simulque 
petunt, ut cunctos lateri tuo fideliter adhaerentes nostro digneris obsequio 
salutare.
          702 Explicit epistola Eusebii ad Gregorium episcopum Spanensem.
        FRAGMENTUM XII ( Alias I partis ).
« INCIPIT EXEMPLUM EPISTOLAE LIBERII EPISCOPI URBIS ROMAE, FACTAE AD CATHOLICOS 
EPISCOPOS ITALIAE »[145].
Liberius episcopis catholicis per Italiam consistentibus, in Domino aeternam 
salutem.
            1.
          Arimini lapsis ignosci quidam nolunt. Aliter sentit
______________________________________________________________________
Liberius. --Imperitiae culpam oblitterat resipiscens. Hoc autem de Scripturis 
sanctis advertere est. Pietatem ad omnia utilem esse legimus, cui cedit 
corporalis exercitatio, quamvis et ipsa utilitatis retineat fructus: quam 
sectandam nobis etiam ratio temporis praesentis exposcit. Non enim si aliqui 
forte qui hoc studii gerunt, ratione provisam destruere impudenter saeviori 
censura; hoc aestimaverint et novare, quod jam ex apostolica auctoritate 
munitum est de pietate, cum dictum est, non esse parcendum his qui apud 
Ariminum ignorantes egerunt, quibus nescire inlicitum, fuit captum errori 
incidere, idcirco veritas repedanda est. Sed mihi, cui convenit omnia moderate 
perpendere, maxime cum et Aegyptii omnes et Achivi accusati sententiam 
receperunt multis, parcendum quidem his de quibus supra tractavimus,
auctores vero esse damnandos, qui obliqua et maligna 703 subtilitate et 
caligine offenderunt innocentium sensus, per quae velamen obducerent veritati, 
tenebras lucem, et lucem tenebras venditantes.
          2.
          Quo pacto ignoscat. Igitur si quis ignorationis captum resipiscens 
sermonis nostrae advocationis brevissima illud virus in se pestiferum Ariani 
dogmatis subdolum ac tenebrosum fuerat expertus, reparatus exhauriat; condemnet, 
vehementiusque in auctores ejus insaeviat, quos in se violentos expertus 
est, totumque se fidei apostolicae et catholicae usque ad Nicaenae synodi 
conventum de integro mancipet. Per quam professionem, etiamsi quibusdam
leve et remissum videtur, recuperet id quod per astutiam rectitatis amiserat. 
Verum si aliquis tam stolidae mentis, quod haud credo, fuerit inventus, 
qui non solum nolit converti antidotum recipiens sanitatis; venenum virusque 
noxius sese vindicare crediderit: et ratione vincetur, et auctori perfidiae 
perdite deputatus, Ecclesiae catholicae spiritali vigore plectetur.
          ITEM EXEMPLUM EPISTOLAE EPISCOPORUM ITALIAE.
Dilectissimis fratribus per Illyricum fidem paternam retinentibus, episcopi 
Italiae in Domino aeternam salutem
          3.
          Itali Arimini statutis rescissis Nicaenae fidei se reddunt. --Divini 
muneris gratia, ut secundum Apostolum omnes unum sapere, omnes unum confiteri
coeperimus. Et quantum ad Italiam quidem pertinet, cum fidei paternae, 
hoc est, apud Nicaeam scriptae se reddidit, fraudem quam passa est apud 
Ariminum recognoscens: Illyricum etiam Deum clementi nutu respexisse gaudemus; 
et consortio infidelitatis, quo gravabatur, abjecto, 704 ea quae sunt rectae 
sententiae probare coepisse gratulamur. Nostram igitur, dilectissimi Fratres, 
unam eamdemque accipite firmam subscriptione sententiam. Nicaeni tractatus 
adversus Arium Sabelliumque, cujus Photinus partiaria haereditate damnatur, 
decreta servamus. Ariminensis concilii statuta quorumdam tergiversatione 
corrupta, consensu omnium provinciarum, jure rescindimus; quorum etiam 
exemplaria
transmittenda censuimus, ut nec in fide retinenda, nec in confutando Ariminensi 
concilio aliqua videretur esse condissensio. Quicumque igitur nostrae unanimitatis 
optat habere consortium, quicumque individuam pacem nobiscum habere desiderat, 
quae sunt nostrae sententiae comprobare festinet, et fidei nobis[146]memoratae 
subscriptionem, et rescissionem Ariminensis concilii sine ambiguitate mittendo. 
Id certe petimus, quod complurium harum provinciarum porrigimus ipsi consensu. 
Auctores autem haeresis Arianae vel Aetianae, Valentem et Ursacium, caeterosque 
eorumdem consortes non nunc esse quod manifestari apud Illyricum coeperunt, 
sed olim condemnasse ( id est, ibi condemnatos esse) manifestum est. Explicit.
        FRAGMENTUM XIII ( Alias II partis ).
INCIPIT EPISTOLA GERMINII EPISCOPI ADVERSUS ARIANOS JAM SUBSCRIPSERANT 
IN CONCILIO ARIMINENSI, SCIENTES QUOD MALE FECERUNT[147].
Ego Germinius episcopus credo et profiteor esse unum verum Deum patrem, 
aeternum, omnipotentem: et Christum filium ejus unicum et Dominum Deum 
nostrum, 705 de vero Deo patre verum Dei filium, ante omnia genitum, divinitate, 
charitate, majestate, virtute, claritate, vita, sapientia, scientia Patri 
per omnia similem, utpote perfectum de perfecto genitum: susceptionem etiam 
hominis ex virgine Maria, sicut prophetae futurum
______________________________________________________________________
praedixerunt, et evangelicae atque apostolicae voces completum docent. 
Passiones quoque ejus et mortem et resurrectionem et in coelis adscensionem 
suscipimus, credimus, profitemur: et quod in fine mundi de coelis descensurus 
sit judicare vivos et mortuos, et reddere unicuique secundum opera ejus. 
Et in Spiritum sanctum, id est paraclitum, qui nobis a Deo patre per Filium 
datus est. Explicit.
        FRAGMENTUM XIV ( Alias I partis ).
INCIPIT EXEMPLUM EPISTOLAE VALENTIS, URSACII ET ALIORUM AD GERMINIUM ( 
anno 366 scriptae ).
Domino religiosissimo fratri Germinio, Valens, Ursacius, Gaius et Paulus 
salutem.
            1.
          Germinius accusatur quod homoeusion defendat. --Cum de spe et 
salute sollicitudo incumbit, magis laudandi esse debent qui solliciti sunt, 
quam reprehensionem aliquam sustinere. Salus autem ac spes principaliter 
in fide catholica consistit. Et ideo quamvis conventione a dominis nostris 
fratribus et coepiscopis nostris Valente et Paulo admonita noluerit ad 
id quod rumor jactitat de te respondere, domine religiosissime: tamen quia 
litteris tuis testificatus es, te in eadem charitate perseverare, et paratum 
esse
illibatam dilectionem habere erga nos ostendere; propterea in unum apud 
Singidunum congregati, iterum his commonefacimus sanctitatem tuam, ut omni 
occasione ambigui exclusa, digneris rursus rescribere nobis. Si a fide 
catholica, quae Arimini a sancto concilio exposita confirmataque est, cui 
etiam universi Orientis episcopi consenserunt, sicuti 706 jam professus 
es te non recessurum, apertius quaeritur significes. Est autem hoc, sicut 
in ea cautum est: Similem dicimus Filium Patri secundum Scripturas, non 
secundum substantiam, aut per omnia, sed absolute. Si enim haec expositio 
immutata fuerit; manifeste quondam Basilii perfida assertio, propter quam 
synodus facta est, qua etiam merito damnata est, reparabitur.
          2.
          Retractatio illius deposcitur. --Dignare igitur hoc, quod quaeritur, 
evidenter litteris tuis declarare: non dixisse, aut dicere, vel dicturum, 
similem esse per omnia Filium Patri excepta innativitate: ne quod perlatores 
litterarum Jovianus diaconus et Martyrius subdiaconus verbo deprecationis 
suae ante praedictos dominos meos fratres et coepiscopos nostros Valentem 
et Paulum asserebant, magis credibile
esse videatur, quia per omnia similem esse Filium Patri profitearis. Si 
enim sic te, sicut optavimus, sentire scriptis tuis manifestaveris; querelam 
pro injuria a quibusdam clericis tuis Palladio et Gaio fratribus et coepiscopis 
nostris factam[148], licet nolueris, sicut prima conventione admonitus 
es, exquirere ad aestimationem tuam pertinet, illis scilicet praestantibus 
pro sua temeritate rationem. Haec per Secundianum presbyterum, Pullentium 
lectorem, et Candidianum exorcistam transmisimus Charitati tuae XV calendas 
januarias ( anno 366), Gratiano nobilissimo P. et Dagalaifo conss., exemplum 
penes nos retinentes.
        FRAGMENTUM XV ( Alias I partis ).
______________________________________________________________________
INCIPIT RESCRIPTUM GERMINII AD RUFIANUM, PALLADIUM, ET CAETEROS[149].
Dominis Fratribus religiosissimis Rufiano, Palladio, Severino, Nichae, 
Heliodoro, Romulo, Muciano et Stercorio Germinius in Domino salutem.
            1.
          Filium Patri per omnia similem esse et traditione et Scripturis 
doceri. --Vitalis V. C. militantis in officio sublimis Praefecturae relatione 
comperimus, desiderare Sanctitatem vestram, significari 707 vobis aperte 
quid est, quod de fide nostra Valenti, Ursacio, Gaio et Paulo displiceat. 
Necessarium duxi, his litteris patefaciendum Sanctitati vestrae, et id, 
quod in vobis ipsis ab initio esse confido, dicere. Nos hoc quod et a patribus 
traditum accepimus, et divinis Scripturis quod semel didicimus, et quotidie 
docemus,
______________________________________________________________________
Christum Dei filium Dominum nostrum per omnia Patri similem, excepta innativitate, 
Deum de Deo, lumen de lumine, virtutem de virtute, integrum de integro, 
perfectum de perfecto, ante saecula et ante universa, quae intelligi vel 
dici possunt, genitum, cujus nativitatem nemo scit nisi solus Pater, ipso 
Filio adserente: Quia nemo novit Filium nisi Pater, neque Patrem quis novit 
nisi Filius, et cui voluerit Filius revelare[150]: per quem facta sunt 
omnia, sine quo factum est nihil, secundum divinas voces ipsius Salvatoris 
nostri Filii dicentis: Pater meus usque modo operatur, et ego operor[151]; 
et iterum, Quaecumque enim Pater facit, haec et similiter Filius facit[152]; 
et iterum, Ego et Pater unum sumus[153]; et iterum, Qui me vidit,
______________________________________________________________________
vidit et Patrem[154]; et iterum, Quomodo Pater vitam habet in semetipso, 
ita dedit et Filio vitam habere in semetipso[155]; et iterum, Sicut Pater 
suscitat mortuos et vivificat, ita et Filius quos vult vivificat[156]; 
et iterum, Creditis in Deum, et in me credite[157]; et iterum, Neque enim 
Pater
______________________________________________________________________
judicat quemquam, sed omne judicium dedit Filio, ut omnes honorificent 
Filium sicut honorificant Patrem[158]; et iterum cui Pater dixit, Faciamus 
hominem ad imaginem et similitudinem nostram[159], nec dixit, ad imaginem 
tuam, vel, ad imaginem meam, ne aliquam dissimilitudinem in Filii sui divinitate 
demonstraret: sed propterea conjunxit, ad imaginem et similitudinem nostram, 
ut Filium suum sibi similem per omnia Deum manifestaret. Iterum Evangelista, 
Vidimus gloriam ejus, gloriam quasi unigeniti a Patre, plenum gratia et 
veritate.[160]Et Apostolus ad Corinthios, In quibus Deus hujus saeculi 
excaecavit mentes infidelium, ut non refulgerent illuminatione Evangelii 
gloriae Christi, quae est imago Dei[161]. Et iterum idem Apostolus:
______________________________________________________________________
Et transtulit nos in regno filii charitatis suae, in quo habemus redemptionem 
et remissionem peccatorum, qui est imago Dei invisibilis, primogenitus 
omnis creaturae[162]. Et iterum idem Apostolus: 708 Hoc enim sentite in 
vobis, quod et in Christo Jesu, qui cum in forma Dei esset, non rapinam 
arbitratus est se esse aequalem Deo, sed semetipsum exinanivit formam servi 
accipiens, in similitudine hominum factus[163]. Quis non intelligat, quia 
quemadmodum secundum servi formam vera fuit caro nostra in Christo; ita 
et in Dei forma vera sit divinitas Patris in Filio? Et iterum: Videte ne 
quis vos seducat per philosophiam et inanem fallaciam secundum traditionem 
hominum, secundum elementa hujus mundi, et non secundum Christum;
______________________________________________________________________
quia in ipso habitat omnis plenitudo divinitatis corporaliter[164]. Si 
ergo omnis plenitudo divinitatis inhabitat in Christo, jam non ex parte 
similis et ex parte dissimilis, sicut nunc asserunt, qui propter contentionem 
suae libidinis retrorsum abeuntes, semetipsos a nobis averterunt.
          2.
          Quae in contrarium afferuntur qui explicanda. --Nam quod putant 
se pro magno de divinis Scripturis proferre, ut dicant Christum facturam 
et creaturam: e contrario nos secundum Scripturas dicimus viam, et januam, 
et lapidem offensionis, et petram scandali, et fundamentum, et brachium, 
et manum, et sapientiam, et verbum, et agnum, et ovem, et pastorem, et 
sacerdotem, et vitem, et diem, et alia. Sed haec omnia sic intelligimus 
et dicimus, ut virtutes et
______________________________________________________________________
operationes filii Dei intelligamus, non ut divinam ejus ex Patre nativitatem 
hujuscemodi nominibus comparemus; quia ex nihilo omnia per Filium facta 
sunt, Filius autem non ex nihilo, sed ex Deo patre est genitus.
          3.
          Valentis inconstantia, et fidei a Marco Arethusio
editae occasio. --Miror autem praedictum Valentem aut oblitum esse, aut 
certe subdole dissimulare, quid in praeteritum gestum definitumque sit. 
Nam sub bonae memoriae Constantio imperatore, quando inter quosdam coeperat 
esse de fide dissensio, in conspectu ejusdem imperatoris, praesentibus 
Georgio episcopo Alexandrinorum Ecclesiae, Pancratio Pelusinorum, Basilio 
episcopo tunc Anquiritano, praesente etiam ipso Valente et Ursacio, et 
mea parvitate, post habitam usque in noctem de fide disputationem et ad 
certam regulam perductam, Marcum
ab omnibus nobis electum fidem dictasse, in qua fide sic conscriptum est: 
Filium similem Patri per omnia, ut sanctae dicunt et docent Scripturae: 
cujus integrae professioni consensimus omnes, 709 et manu nostra subscripsimus. 
Si autem nunc aliquid spiritus hujus mundi suggerit, ex aperto adhuc scire 
non possumus. Nam ut nos professi sumus de Scripturis per omnia similem 
Filium Patri, excepta innativitate; exponant et illi de Scripturis, quemadmodum 
parte similis sit, parte dissimilis.
          4.
          Et ideo, Fratres dilectissimi, haec intrepidanter
et sine mora vestrae dilectionis ad conscientiam, per Cyriacum officialem, 
cujus prima inventa occasio est post Carinium diaconem quem ad vos misi, 
professionem destinavit: 710 ut per vestram quoque vigilantissimam devotionem 
apud Deum universae fraternitati intimetur, ne quis fallacis diaboli laqueis
ignorans implicetur. Jam vestrae est unanimitatis, rescribere mihi quid 
vobis sanctus Spiritus suggerat. Sane intimo Charitati Vestrae, me huic 
epistolae, propterea quod manus dolerem, subscribere non potuisse: subscribendum 
autem mandasse fratribus et compresbyteris nostris Innocentio, Octavio 
et Catulo.