######################################################################

 	


        LIBER PRIMUS.



          599 PROLOGUS.


-----------------------------------------------------------

In Gedeonis electione Dominicae incarnationis figuram fuisse: in haedi 
sacrificio peccatorum per Christi corpus expiandorum: in vituli, profanorum 
sacrorum abolendorum: in trecentis denique militibus futurae per crucem 
redemptionis. Quod plura petierit signa idem Gedeon, mysterii fuisse; per 
velleris enim siccitatem ac madefactionem, Judaeorum infidelitatem, gentiumque 
vocationem significatas: per rorem autem pelvi exceptum pedum apostolorum 
ablutionem. Hac sibi pedum mundari sordes orat Ambrosius, simulque Christi 
benignitatem laudat. Quam utile sit hanc imitari! Eamdem aquam a Dei Filio 
missam in orbe mirabiles conversiones operari: sed ab alio mitti non posse, 
cum sit effusio Spiritus
-----------------------------------------------------------
Sancti, qui alienae potestati non subjicitur.
          
              1.
            Hierobaal cum sub arbore, ut legimus, quercu, tritici messem 
virga caederet, accepit oraculum, ut a potestate alienigenarum in libertatem 
Dei populum vindicaret. Nec mirum si est electus ad gratiam, cum sub umbra 
jam tum sacrae crucis et venerabilis sapientiae praedestinato incarnationis 
futurae mysterio constitutus, feracis segetis sensibilia de latibulis frumenta 
produceret, electionemque sanctorum a purgamentis inanis paleae sequestraret: 
qui tamquam virga veritatis exerciti, superflua veteris hominis cum ejus 
actibus deponentes, quasi in torculari, ita in Ecclesia congregantur; Ecclesia 
enim torcular est fontis aeterni, in qua coelestis
-----------------------------------------------------------
vitis fructus exundat.
          

            2.
            Quo motus oraculo Gedeon, cum audisset quod deficientibus licet 
populorum millibus, in uno viro Dominus plebem suam ab hostibus 600 liberaret
-----------------------------------------------------------
; obtulit haedum caprarum, cujus carnem, secundum praeceptum angeli, 
et azyma supra petram posuit et ea jure perfudit: quae simul ut virgae 
cacumine, quam gerebat angelus, Dei contigit, de petra ignis erupit; atque 
ita sacrificium quod offerebatur, absumptum est. Quo indicio declaratum 
videtur quod petra illa typum habuerit corporis Christi; quia scriptum 
est: Bibebant de consequenti eos petra, petra autem erat Christus. Quod 
utique non ad divinitatem ejus, sed ad carnem relatum est, quae sitientium 
corda populorum perenni rivo sui sanguinis inundavit.
          

            3.
            Jam tunc igitur in mysterio declaratum est, quia Dominus Jesus 
in carne sua totius mundi peccata
-----------------------------------------------------------
crucifixus aboleret: nec solum delicta factorum, sed etiam cupiditates 
animorum. Caro enim haedi ad culpam facti refertur; jus ad illecebras cupiditatum, 
sicut scriptum est: Quia concupivit populus cupiditatem pessimam, et dixerunt: 
Quis nos cibabit carne? Quod igitur extendit angelus virgam, et tetigit 
petram, de qua ignis exivit; ostendit quod caro Domini Spiritu repleta 
divino, peccata omnia humanae conditionis exureret. Unde et Dominus ait: 
Ignem veni mittere in terram.
          

            4.
            Advertit igitur vir doctus et praesagus futuri superna mysteria; 
et ideo secundum oracula occidit vitulum a patre suo idolis deputatum, 
et ipse septennem alium vitulum immolavit Deo.
-----------------------------------------------------------
Quo facto manifestissime revelavit post adventum Domini omnia gentilitatis 
abolenda sacrificia, solumque sacrificium Deo Dominicae passionis pro redemptione 
populi deferendum. Etenim vitulus ille
-----------------------------------------------------------
erat in typo Christus, in quo septem spiritalium plenitudo virtutum, sicut 
Esaias dixit, habitabat. Hunc vitulum et Abraham obtulit, quando diem 
Domini vidit, et gavisus est. Hic est qui nunc in haedi typo, 601 nunc 
in ovis, nunc in vituli offerebatur. Haedi, quod sacrificium pro delictis 
sit; ovis, quod voluntaria hostia: vituli, quod immaculata sit victima.
          

            5.
            Praevidit ergo mysterium sanctus Gedeon. Denique trecentos 
elegit ad praelium; ut ostenderet non in numero multitudinis, sed in 
sacramento crucis mundum ab incursu graviorum hostium liberandum. Et tamen 
licet fortis et fidus, pleniora adhuc de Domino futurae victoriae documenta 
quaerebat, dicens: Si salvas in manu mea Israel,
-----------------------------------------------------------
quemadmodum locutus es, Domine; ecce ego pono lanae vellus in area: et 
si ros factus fuerit super vellus, et super omnem terram siccitas, cognoscam 
quia in manu mea secundum promissa tua populum liberabis. Et ita factum 
est. Sed adjecit postea, ut rursum ros proflueret super totam terram, 
et siccitas esset in vellere.
          

            6.
            Quaerit fortasse aliquis utrumnam quasi incredulus esse videatur, 
qui frequentibus informatus indiciis adhuc plura poscebat? Sed quemadmodum 
potest videri quasi ambiguus incertusque tentasse, qui mysteria loquebatur? 
Non ergo ille ambiguus, sed providus, ne nos ambigeremus. Nam quomodo ille 
ambiguus, cujus precatio habebat effectum? Unde autem securus adorsus esset 
praelium, nisi intellexisset
-----------------------------------------------------------
oraculum: ros enim in vellere fides erat in Judaea; quia, sicut ros, Dei 
verba descendunt.
          

            7.
            Ergo quando totus orbis infructuoso aestu gentilis superstitionis 
arebat, tunc erat ros ille coelestis visitationis in vellere. Postea vero 
quam oves quaeperierunt domus Israel (unde puto figuram Judaici velleris 
adumbratam), oves, inquam, illae fontem aquae vivae negarunt, ros fidei 
humentis exaruit in pectoribus Judaeorum, meatusque suos fons ille divinus 
in corda gentium derivavit. Inde est quod nunc fidei rore totus orbis 
humescit: at vero Judaei prophetas suos et consiliarios perd i derunt.
          

            8.
            Nec mirum si perfidiae subeant siccitatem,
-----------------------------------------------------------
quos Dominus Deus prophetici imbris ubertate privavit, dicens: Mandabo 
nubibus meis ne pluant super vineam istam. Est enim propheticae nubis 
pluvia salutaris, sicut et David dixit: Descendit sicut pluvia in vellus, 
et sicut stillicidia stillantia super terram. Hanc nobis Scripturae 
divinae totius mundi pluviam pollicebantur, quae rigaret orbem sub Domini 
Salvatoris adventu Spiritus rore divini. Venit ergo jam Dominus, venit 
et pluvia, venit Dominus stillicidia secum coelestia deferens;
-----------------------------------------------------------
et ideo jam nos bibimus, qui ante sitiebamus, et divinum illum Spiritum 
haustu interiore potamus.
          

            9.
            Hoc ergo praevidit sanctus Gedeon, quia verum et spiritalem 
rorem etiam gentium nationes erant fidei perceptione bibiturae, et ideo 
diligentius exploravit; est enim necessaria cautela sanctorum. Siquidem 
etiam Jesus Nave cum vidisset ducem militiae coelestis, interrogavit: Noster 
es, an adversariorum? ne forte aliquibus 602 adversarii praestigiis 
falleretur.
          

            10.
            Non tamen otiose quod vellus non vel in campo posuit, vel in 
prato: sed posuit in area, ubi messis est tritici: Messis enim multa, operarii 
autem pauci; eo quod per fidem Domini futura esset messis fecunda virtutum.
-----------------------------------------------------------

          

            11.
            Nec illud otiose quod exsiccavit vellus Judaicum, et rorem 
ejus misit in pelvim, ut repleretur aqua, non tamen ipse eo rore pedes 
lavit. Alii debebatur tanti praerogativa mysterii. Exspectabatur ille 
qui sordes omnium solus posset abluere. Non erat tantus Gedeon, qui hoc 
sibi mysterium vindicaret. Non enim Gedeon, sed Filius hominis venit non 
ministrari, sed ministrare. Itaque cognoscamus in quo haec mysteria 
videantur esse completa. Non in sancto Hierobaal; adhuc enim erant illa 
principia. Ideo gentes victae, quia siccitas erat adhuc in gentibus: ideo 
Israel vicit, quia ros tunc manebat in vellere.
          

            12.
            Veniamus ad Dei Evangelium. Invenio Dominum
-----------------------------------------------------------
spoliantem se vestimenta, et praecingentem se linteo, mittentem aquam in 
pelvim, lavantem pedes discipulorum. Haec erat aqua ros ille coelestis, 
hoc prophetabatur quod illo rore coelesti discipulorum suorum Dominus Jesus 
pedes lavaret. Et nunc extendantur pedes animorum nostrorum. Vult Dominus 
Jesus et nostros lavare pedes; non enim Petro soli, sed unicuique dicit 
fideli: Nisi lavero tibi pedes, non habebis mecum partem.
          

            13.
            Veni ergo, Domine Jesu, exue te vestimenta, quae propter me 
induisti: esto nudus, ut nos misericordia tua vestias. Praecinge te propter 
nos linteo, ut nos tui muneris immortalitate praecingas. Mitte aquam in 
pelvim: lava non solum pedes, sed etiam
-----------------------------------------------------------
caput: nec solum corporis nostri, sed etiam mentis vestigia. Volo exuere 
omnes nostrae sordes fragilitatis; ut et ego dicam: Nocte exui tunicam 
meam, quomodo induam eam? Lavi pedes meos, quomodo inquinabo illos?
          

            14.
            Quanta ista majestas est! Quasi minister pedes famulorum tuorum 
lavas, quasi Deus rorem mittis e coelo. Nec solum pedes lavas, sed etiam 
ut tecum recumbamus invitas, et exemplo nos tuae dignationis hortaris dicens: 
Vocatis me dominum et magistrum,
-----------------------------------------------------------
et bene facitis; sum etenim. Si ergo ego lavi pedes vestros dominus et 
magister, et vos invicem lavate pedes vestros.
          

            15.
            Volo ergo et ego pedes lavare fratrum meorum, volo Domini implere 
mandatum, volo in me non verecundari, non dedignari quod ipse prius fecit. 
Bonum mysterium humilitatis; quia dum alienas sordes lavo, meas abluo. 
Sed non hoc omnes haurire poterant mysterium. Lavare voluit quidem et Abraham 
pedes, sed hospitalitatis affectu. Volebat et Gedeon lavare pedes angelo 
Domini qui apparuit sibi: sed volebat uni, volebat quasi is qui deferret 
obsequium, non qui donaret consortium. 603 Hoc mysterium magnum est, quod 
nemo cognovit. Denique Petro dixit: Quod ego facio
-----------------------------------------------------------
tu nescis, cognosces postea. Hoc, inquam, divinum mysterium est, quod 
etiam qui laverint, requirent. Non est ergo simplex aqua coelestis mysterii, 
per quam consequimur, ut partem cum Christo habere mereamur.
          

            16.
            Est et quaedam aqua quam mittamus in pelvim animae nostrae, 
aqua de vellere et libro Judicum, aqua de libro Psalmorum. Aqua est 
ros coelestis oraculi. Veniat igitur, Domine Jesu, haec aqua in meam animam, 
in meam carnem; ut hujus humore pluviae nostrarum convalles mentium atque 
intimi cordis arva viridescant. Veniant in me stillicidia tua, gratiam 
immortalitatemque rorantia. Dilue gressus mentis meae, ne iterum
-----------------------------------------------------------
peccem. Ablue animi mei calcaneum, ut possim abolere maledictum; ne 
morsum serpentis interiore pede sentiam, sed, sicut ipse jussisti sequentibus 
te, ut serpentes et scorpiones illaeso possim calcare vestigio. Redemisti 
mundum, redime unius animam peccatoris.
          

            17.
            Haec est specialis tuae praerogativa pietatis, qua totum mundum 
in singulis redemisti. Elias ad unam missus est viduam, Elisaeus mundavit 
unum: tu nobis, Domine Jesu, hos hodie mille mundasti. Quantos in urbe 
Roma, quantos Alexandriae, quantos Antiochiae, quantos etiam Constantinopoli! 
Nam etiam Constantinopolis jam Dei verbum recepit, et evidentia meruit 
tui documenta judicii. Etenim quamdiu venena
-----------------------------------------------------------
Arianorum suis fovebat inclusa visceribus, bellis finitimis inquieta, muros 
armis circumsonabat hostilibus. Postea vero quam fidei exsules abdicavit, 
hostem ipsum judicem regum, quem semper timere consueverat, deditum vidit, 
supplicem recepit, morientem obruit, sepultum possidet. Quantos ergo et 
Constantinopoli, quantos postremo toto hodie in orbe mundasti!
          

            18.
            Non mundavit Damasus, non mundavit Petrus, non mundavit Ambrosius, 
non mundavit Gregorius; nostra enim servitia, sed tua 604 sunt sacramenta. 
Neque enim humanae opis est divina conferre; sed tuum, Domine, munus et 
Patris est, qui locutus est per prophetas, dicens: Effundam de
-----------------------------------------------------------
Spiritu meo super omnem carnem, et prophetabant filii et filiae eorum. 
Hic est in typo ros ille coelestis: haec pluvia voluntaria, sicut legimus: 
Pluviam voluntariam segregans Deus haereditati suaeNon enim Spiritus 
sanctus aut potestati alienae est subjectus aut juri; sed suae libertatis 
arbiter, omnia pro auctoritate propriae voluntatis dividens, sicut legimus, 
singulis prout vult.
          
        


          CAPUT PRIMUM.
Argumentum suum aggressus Ambrosius, imperatorem cum propter fidem, tum 
propter basilicam Ecclesiae restitutam laudat: hinc ubi dixit adversarios, 
si Spiritum sanctum servire negaverint, quin sit super omnia, diffiteri 
non posse; addit Spiritum eumdem,
-----------------------------------------------------------
cum dixit: Universa serviunt tibi, satis innuisse a creaturis se separari: 
quod aliis quoque testimoniis astruitur.

            19.
            Non ergo inter omnia, sed super omnia Spiritus sanctus est. 
Jam enim de eo ( quoniam ita plene de Dei Filio, clementissime imperator, 
instructus es, ut ipse jam doceas) cupientem te et exigentem audire aliquid 
expressius, non morabor; praesertim cum ita te assertione istiusmodi testificatus 
sis proxime delectatum, ut basilicam Ecclesiae sine ullo monitore praeceperis 
reformari.
          

            20.
            Fidei itaque tuae gratiam, et nostrae praemium jam tenemus; 
neque enim aliud possumus dicere, nisi sancti Spiritus hanc fuisse gratiam 
quod ignorantibus
-----------------------------------------------------------
omnibus, subito basilicam reddidisti. Spiritus, inquam, sancti hoc munus, 
hoc opus est, qui a nobis quidem tunc praedicabatur, sed in te operabatur.
          

            21.
            Nec superioris temporis damna deploro; quandoquidem sequestratio 
illa basilicae, cujusdam fenoris traxit usuras. Etenim basilicam sequestrasti, 
ut fidem probares. Implevit igitur propositum suum pietas tua, quae sic 
sequestraverat, ut probaret; sic probavit, ut redderet. 605 Nec fructum 
amisi, et judicium teneo, patuitque omnibus in quadam facti discretione 
discretam tibi numquam fuisse sententiam. Patuit, inquam, omnibus et tuum 
non fuisse, cum sequestrares: et tuum esse, cum redderes.
          

            22.
            Primum igitur ab inferioribus inchoemus, ut quasi per gradus 
quosdam tractatus noster ascendat,
-----------------------------------------------------------
quo facilius hi qui fidem non deferunt, vel ratione
-----------------------------------------------------------
flectantur. Possunt enim dicere in principio: Nec nos dicimus servire Spiritum. 
Sed cum dicant servire Christum, quomodo possunt negare de Spiritu? Quod 
si secundum carnem in servi forma consentiunt Christum fuisse, constat 
et convenit. Ergo si secundum divinitatem suam Christus non servit, non 
servit etiam Spiritus. Quod si non servit Spiritus, omnia autem serviunt: 
super omnia igitur Spiritus est, qui non servit sicut omnia.
          

            23.
            Nunc idipsum quod diximus, testimoniis astruamus. Principium 
disputationis est, quia serviunt omnia. Servire autem omnia liquet, quoniam 
scriptum est: Universa serviunt tibi. Dixit hoc Spiritus per Prophetam. 
Non dixit: servimus; sed, serviunt tibi; ut crederes quod a servitio
-----------------------------------------------------------
sit ipse exceptus. Ergo cum universa serviant, non serviat Spiritus, utique 
inter universa non est Spiritus sanctus.
          

            24.
            Nam si inter omnia dicimus esse Spiritum sanctum, utique cum 
legerimus quia alta Dei scrutatur Spiritus, Deum Patrem esse super 
omnia denegamus. Etenim cum ex Deo Spiritus sit, et Spiritus oris ejus, 
quomodo possumus inter omnia dicere Spiritum sanctum; cum super omnia Deus 
sit, cujus est Spiritus, plenae utique perfectionis, perfectaeque virtutis?
          

            25.
            Ac ne Apostolum arbritentur errasse, accipiant, quem fiduciae 
hujus sit secutus auctorem. Dominus enim in Evangelio dixit: Cum venerit 
Paraclitus, quem ego mittam vobis a Patre meo, Spiritum
-----------------------------------------------------------
veritatis, qui a Patre procedit; ille testimonium perhibebit de me. 
Ergo et a Patre procedit Spiritus sanctus, et testificatur de Filio. Testificatur 
etaim de Patre testis et fidelis et verus: quo nihil ad expressionem divinae 
majestatis est plenius; nihil ad unitatem divinae potestatis evidentius; 
cum idem noverit Spiritus quod et Filius, qui paternorum testis et consors 
individuus secretorum est.
          

            26.
            Exclusit itaque a cognitione Dei societatem et multitudinem 
creaturae: non excludendo autem Spiritum sanctum, ostendit non esse socium 
creaturae. Unde et illud quod lecum est in Evangelio: Quia Deum nemo vidit 
umquam, nisi unigenitus Filius qui est in sinu Patris, ipse enarravit; 
ad
-----------------------------------------------------------
exceptionem pertinet Spiritus sancti. Quomodo enim
-----------------------------------------------------------
Deum non vidit, qui scrutatur etiam alta Dei? quomodo Deum non vidit, qui 
cognovit quae Dei sunt? quomodo 606 Deum non vidit, qui ex Deo est? 
Ergo cum ita positum sit quia Deum nemo vidit umquam, vidit autem Spiritus; 
utique exceptus est Spiritus. Super omnia igitur est, qui est exceptus 
ex omnibus.
          
        


          CAPUT II.
Spiritum sanctum esse inter omnia non probari ex illis verbis: Omnia per 
ipsum facta sunt; cum factus non sit. Namque alias perinde probaretur Filius, 
immo etiam Pater numerandus inter omnia. Quod est ejusdem impietatis.

            27.
            Videtur, sancte imperator, plena ratio esse
-----------------------------------------------------------
pietatis, sed impiis non videtur. Denique quid moliantur adverte. Solent 
enim dicere haeretici ideo inter omnia Spiritum sanctum esse numerandum, 
quia scriptum est de Dei Filio: Omnia per ipsum facta sunt.
          

            28.
            Quam male confunditur actio, quae non tenet veritatem, et praepostero 
ordine assertionis involvitur! Hoc enim tunc valeret, ut inter omnia dicerent 
esse Spiritum sanctum, si factum probarent. Namque omnia per Filium Scriptura 
dicit esse, quae facta sunt: cum autem factus non doceatur Spiritus sanctus; 
utique nec inter omnia probari potest, qui neque factus est sicut omnia, 
nec creatus. Mihi igitur ad utrumque hoc proficit testimonium, ut et super 
omnia probetur esse, quia factus non est; et quia super
-----------------------------------------------------------
omnia est, non videatur factus esse: nec inter ea quae sunt facta, numerandus.
          

            29.
            Quod si quis, quia omnia facta per Verbum Evangelista posuit, 
non excipit Spiritum sanctum (quamquam in Joanne locutus Spiritus Dei, 
Omnia per ipsum facta sunt, dixerit, non omnia facti sumus; cum utique 
loqui in Evangelistis Spiritum Dei ipse Dominus ostenderit, dicens: 
Non enim vos eritis loquentes, sed Spiritus Patris vestri, qui loquitur 
in vobis ); tamen si quis, ut dixi, hoc loco non excipit Spiritum sanctum, 
sed inter omnia numerat; nec ibi ergo excipit Dei Filium, ubi Apostolus 
dixit: Nobis tamen unus Deus Pater ex quo omnia, et nos per illum. 
Sed ut sciat quia inter omnia non est Filius, legat sequentia;
-----------------------------------------------------------
nam cum dicit: Et unus Dominus Jesus, per quem omnia; ab omnibus utique 
excipit Dei Filium, qui excepit et Patrem.
          

            30.
            Ejusdem autem impietatis est vel Patri, vel Filio, vel Spiritui 
sancto derogare. Non enim credit in Patrem, qui non credit in Filium: nec 
credit in Dei Filium, qui non credit in Spiritum: nec potest
-----------------------------------------------------------
sine regula veritatis fides stare. Nam qui negare coeperit unitatem potestatis 
in Patre et Filio et Spiritu sancto, non potest utique ibi, ubi nulla divisio 
sit, fidem probare divisam. Ergo quia pietatis unitas est bene credere, 
etiam unitas impietatis est male credere.
          

            31.
            Itaque qui putant Spiritum sanctum inter 607 omnia debere numerari, 
quia omnia legunt facta per Filium, etiam Filium utique inter omnia annumerandum 
putant, quia legunt: Ex Deo omnia. Consequenter autem nec Patrem secernunt 
ab omnibus, qui a creaturis omnibus Filium non secernunt; quoniam sicut 
ex Patre omnia, ita etiam per Filium omnia. Hoc ipsum in Spiritu praevidens 
Apostolus, dixit: ne inter omnia posuisse
-----------------------------------------------------------
Filium vel impiis videretur, qui audierant dixisse Filium: Pater quod dedit 
mihi, majus omnibus est.
          
        


          CAPUT III.
Quod Apostolus dixerit ex Patre per Filium omnia esse, ab eorum consortio 
Spiritum non secludi; cum quae ad unam referuntur personam, aliis quoque 
attribuantur. Sic baptizati in nomine Christi simul in Patris ac Spiritus 
nomine censentur baptizati; si tamen simul in tres personas crediderint: 
secus autem, nullus erit baptismus. Haec etiam baptismo in Spiritus sancti 
nuncupatione convenire. Si autem ob eumdem locum Spiritus ab aliis personis 
separaretur, utique ob alios locos Pater Filio diceretur postponendus. 
Ab angelis Filium adorari, non a Spiritu; hunc enim testem ejus esse, non 
ministrum. Cum omnibus anteponitur Filius, intelligendum de creaturis. 
Dignitatem
-----------------------------------------------------------
sancti Spiritus a peccati in eum admissi irremissibilitate probari. Unde 
sit illa irremissibilitas; et quomodo unus Spiritus.

            32.
            Sed fortasse aliquis dicat, qua ratione cum dixerit hic ex 
Patre omnia, et per Filium omnia, de Spiritu sancto tacuerit; et hinc 
cupiat praejudicium comparare. Quod si pergit malitiose interpretari, quam 
multis inveniet locis praedicatam sancti Spiritus potestatem, in quibus 
vel de Patre vel de Filio nihil Scriptura expresserit, sed intelligendum 
reliquerit!
          

            40.
            Numquid ergo cum gratia Spiritus praedicatur, Dei Patris aut 
unigeniti Filii denegatur? Non ita, quia sicut Pater in Filio et Filius 
in Patre, ita etiam diffusa est, inquit, charitas Dei in cordibus
-----------------------------------------------------------
nostris per Spiritum sanctum, qui datus est nobis. Et sicut qui benedicitur 
in Christo, 608 benedicitur in nomine Patris, et Filii et Spiritus sancti; 
quia unum nomen, potestas una, ita etiam ubi operatio aliqua divina, aut 
Patris, aut Filii, aut Spiritus designatur, non solum ad sanctum Spiritum, 
sed etiam ad Patrem refertur et Filium, nec
-----------------------------------------------------------
solum ad Patrem, sed etiam ad Filium refertur et Spiritum.
          

            41.
            Denique Aethiops eunuchus Candacis reginae baptizatus in Christo, 
plenum mysterium consecutus est. Et illi qui negaverunt se scire Spiritum 
sanctum, quamvis baptizatos se dicerent in Joannis baptismo, baptizati 
sunt postea; quia Joannes in remissionem peccatorum, in advenientis 
Jesu, non in suo baptizavit nomine. Et ideo Spiritum nesciebant, quia nec 
baptismum in Christi nomine, sicut Joannes baptizare solebat, acceperant. 
Joannes enim, licet non baptizaret in Spiritu, tamen et Christum praedicabat 
et Spiritum. Denique cum interrogaretur, ne forte ipse esset Christus, 
respondit: Ego vos
-----------------------------------------------------------
aqua baptizo, veniet autem fortior me, cujus non sum dignus calceamenta 
portare: ipse vos baptizabit Spiritu sancto et igni. Ergo isti quia 
nec in Christi nomine, nec cum fide Spiritus sancti baptizati fuerant, 
non potuerunt accipere baptismatis sacramentum.
          

            42.
            Baptizati sunt itaque in nomine Jesu Christi: nec iteratum 
est in his baptisma, sed novatum; unum enim baptisma. Ubi autem non 
est plenum baptismatis sacramentum, nec principium, vel species aliqua 
baptismatis aestimatur.
-----------------------------------------------------------
Plenum autem est, si Patrem et Filium Spiritumque sanctum fatearis. Si 
unum neges, totum subrues. Et quemadmodum si unum in sermone comprehendas, 
aut Patrem, aut Filium, aut Spiritum sanctum; fide autem nec Patrem, nec 
Filium, nec Spiritum sanctum abneges, plenum est fidei sacramentum: ita 
etiam quamvis et Patrem, et Filium, et Spiritum dicas, et aut Patris, aut 
Filii, aut Spiritus sancti minuas potestatem, vacuum est omne mysterium. 
Denique et illi ipsi qui dixerant: Nec si Spiritus sanctus 609 sit audivimus, 
baptizati sunt postea in nomine Domini Jesu Christi. Et hoc abundavit 
ad gratiam; quia jam Spiritum sanctum, Paulo praedicante, cognoverant.
          

            43.
            Nec contrarium debet videri, quia quamvis
-----------------------------------------------------------
etiam postea tacitum sit de Spiritu, tamen creditum est: et quod verbo 
tacitum fuerat, expressum est fide. Cum enim dicitur: In nomine Domini 
nostri Jesu Christi, per unitatem nominis impletum mysterium est: nec a 
Christi baptismate Spiritus separatur; quia Joannes in poenitentia baptizavit, 
Christus in Spiritu.
          

            44.
            Nunc consideremus utrum quemadmodum in Christi nomine plenum 
esse legimus baptismatis sacramentum; ita etiam sancto tantum Spiritu nuncupato, 
nihil desit ad mysterii plenitudinem. Rationem
-----------------------------------------------------------
sequamur; quia qui unum dixerit, Trinitatem signavit. Si Christum dicas, 
et Deum Patrem a quo unctus est Filius, et ipsum qui unctus est, Filium, 
et Spiritum sanctum quo unctus est, designasti. Scriptum est enim: Hunc 
Jesum a Nazareth, quem unxit Deus Spiritu sancto. Et si Patrem dicas, 
et Filium ejus et Spiritum oris ejus pariter indicasti; si tamen id etiam 
corde comprehendas. Et si Spiritum dicas, et Deum Patrem, a quo procedit 
Spiritus: et Filium, quia Filii quoque est Spiritus, nuncupasti.
          

            45.
            Unde et rationi copuletur auctoritas, in Spiritu quoque recte 
nos baptizari posse Scriptura indicat, dicente Domino: Vos autem baptizabimini 
in Spiritu sancto. Et alibi Apostolus ait: Omnes
-----------------------------------------------------------
enim in ipso corpore, in unum Spiritum bapti zati sumus. Unum opus, 
quia unum mysterium: unum baptisma, quia mors una pro mundo: unitas praedicationis 
quae non potest separari.
          

            46.
            Quod si hoc loco separatur Spiritus ab operatione Patris et 
Filii, quia dictum est: Ex Deo omnia, et per Filium omnia; ergo et 
ubi Apostolus de Christo dicit: Qui est super omnia Deus benedictus in 
saecula, non solum eum creaturis omnibus, sed etiam Patri (quod dictu 
nefas est) praetulit. Sed absit; non enim inter omnia Pater, non inter 
plebem quamdam creaturarum suarum. Subter creatura omnis, supra divinitas 
Patris et Filii et Spiritus sancti. Illa servit, haec regnat; illa subjacet, 
ista dominatur: illa opus, haec
-----------------------------------------------------------
auctor est operis: illa adorat omnes, haec adoratur ab omnibus.
          

            47.
            Denique de Filio scriptum est: Et adorent eum omnes angeli 
Dei. Non habes: Adoret Spiritus sanctus. Et infra: Ad quem autem angelorum 
dixit aliquando: Sede ad dexteram meam, donec ponam inimicos tuos scabellum 
pedum tuorum? Nonne omnes sunt, inquit, ministri spiritus in ministerium, 
qui mittuntur? Cum dicit, omnes, numquid et Spiritum sanctum comprehendit? 
Non utique, quia Angeli et caeterae Potestates in ministerium et obsequium 
Dei Filio, ut serviant, destinantur.
          

            48.
            At vero Spiritus sanctus non minister, 610 sed testis est Filii, 
quemadmodum de ipso Filius dixit: Ille testimonium perhibet de me. 
Testis
-----------------------------------------------------------
est ergo Filii, Spiritus. Qui testis est, novit omnia, sicut Deus Pater 
testis est. Sic enim habes in posterioribus, quia confirmata est salus 
nostra, testificante Deo, signis quoque et prodigiis, et variis virtutibus, 
et Spiritus sancti divisionibus. Qui dividit quod vult, utique supra 
omnia, non inter omnia est; dividere enim operatoris gratia, non operis 
est materies.
          

            49.
            Si supra omnia Filius, per quem initium salus
-----------------------------------------------------------
nostra, ut praedicaretur, accepit: utique et Pater Deus, qui testificatur, 
et asseverat signis et prodigiis de salute nostra, exceptus a cunctis est. 
Similiter autem et Spiritus qui divisionibus suis nostrae testimonium fert 
saluti, non est in creaturarum plebe numerandus, sed cum Patre aestimandus 
et Filio, qui non per incisionem sui dividitur ipse, cum dividit; individuus 
enim cum sit, nihil amittit, cum omnibus largiatur: sicut et Filius, regnum 
Patre accipiente, nihil perdit: nec Pater Filio cum sua tradat, amittit. 
Nullum itaque damnum esse in divisione gratiae spiritalis, Domino attestante, 
cognovimus; qui enim ubi vult spirat, ubique sine damno est. De quo 
infra dicemus plenius.
-----------------------------------------------------------

          

            50.
            Interim nunc quoniam propositum est ordine suo asserere, non 
esse inter omnia Spiritum compntandum, ipsum Apostolum, de cujus verbis 
faciunt quaestionem, assertionis hujus adhibeamus auctorem. Quae enim essent 
illa omnia, sive visibilia, sive invisibilia, ipse signavit dicens: Quoniam 
in ipso condita sunt omnia in coelis et in terra. Vides omnia de his 
dicta, quae vel in coelis sunt, vel in terra; sunt enim in coelis etiam 
invisibilia, quae facta sunt.
          

            51.
            Tamen ne cui esset incognitum, addidit de quibus diceret: Sive 
Sedes, inquit, sive Dominationes, sive Principatus, sive Potestates, omnia 
per ipsum, et in ipso creata sunt, et ipse est ante omnes, et omnia in 
ipso constant. Numquid ergo hic inter creaturas Spiritum sanctum comprehendit? 
Aut
-----------------------------------------------------------
cum dicit ante omnes esse Dei Filium, numquid ante Patrem dixisse aestimandus 
est? Non utique; nam sicut hic per Filium dicit omnia creata esse, et in 
ipso omnia constare coelestia: ita etiam in Spiritu sancto vires habere 
universa coelestia dubitari non potest, quando lectum est: Verbo Domini 
coeli firmati sunt, et Spiritu oris ejus omnis virtus eorum. Super 
omnia est igitur, de quo est omnis coelestium et terrestrium virtus. Qui 
igitur super omnia est, utique non servit: qui non servit, liber est: qui 
liber est, habet jura dominatus.
          

            52.
            Hoc si a principio dicerem, negaretur. Sed quemadmodum illi 
minora negant, ne majora credantur: ita et nos minora praemittamus, ut 
aut perfidiam suam etiam in minoribus prodant; aut si vel
-----------------------------------------------------------
minoribus consentiunt, majora de minoribus colligamus.
          

            53.
            Arbitror, clementissime imperator, plenissime confutatos eos, 
qui audent inter omnia 611 Spiritum sanctum computare. Sed tamen ut sciant 
se non tantum Apostolicis testimoniis, sed etiam Dominicis perurgeri; quomodo 
audent inter omnia numerare Spiritum sanctum, quando ipse Dominus dixit: 
Qui blasphemaverit in Filium hominis, remittetur
-----------------------------------------------------------
ei: qui autem blasphemaverit in Spiritum sanctum, nec hic, nec in futurum 
remittetur ei? Quomodo igitur inter creaturas audet quisquam Spiritum 
computare? Aut quis sic se obligat, ut si creaturae derogaverit, non putet 
sibi hoc aliqua venia relaxandum? Nam si Judaei, quia adoraverunt militiam 
coeli, divino praesidio destituti sunt: qui autem adorat et confitetur 
Spiritum sanctum, acceptus est Deo; qui non confitetur, sacrilegii reus 
sine venia damnatur: utique hinc aestimari potest non inter omnia, sed 
super omnia esse Spiritum sanctum, cujus injuria aeternis suppliciis expiatur.
          

            54.
            Cur autem dixerit Dominus: Qui blasphemaverit in Filium hominis, 
remittetur ei: qui autem blasphemaverit
-----------------------------------------------------------
in Spiritum sanctum, nec hic, nec in futurum remittetur ei; diligenter 
adverte. Numquid alia est offensa Filii, alia Spiritus sancti? Sicut enim 
una dignitas, sic una injuria. Sed si quis corporis specie deceptus humani, 
remissius aliquid sentit de Christi carne, quam dignum est (neque enim 
vilis nobis debet videri, quae aula virtutis, fructus est Virginis), habet 
culpam; non est tamen exclusus a venia, quam fide possit adsciscere. Si 
quis vero sancti Spiritus dignitatem, majestatem et potestatem abneget 
sempiternam, et putet non in Spiritu Dei ejici daemonia, sed in Beelzebub: 
non potest ibi exoratio esse veniae, ubi sacrilegi plenitudo est; quia 
qui Spiritum negavit, et Deum Patrem negavit et Filium; quoniam idem est 
Spiritus Dei, qui Spiritus
-----------------------------------------------------------
est Christi.
          
        


          CAPUT IV.
Spiritum sanctum unum et eumdem esse qui locutus est in prophetis et in 
apostolis, qui Spiritus Dei et Christi est, quem praeterea Spiritum Paraclitum, 
Spiritum vitae ac veritatis Scriptura significat.

            55.
            Unum autem esse Spiritum nemo dubitaverit, etsi de uno Deo 
plerique dubitaverunt. Alium enim dixerunt plerique haeretici Deum veteris, 
alium
-----------------------------------------------------------
novi Testamenti. 612 Sed sicut unus Pater, qui et olim locutus est, ut 
legimus, patribus in prophetis: et in novissimis diebus nobis locutus est 
in Filio: et sicut unus Filius, qui juxta veteris seriem Testamenti 
ab Adam offensus, ab Abraham visus, adoratus a Jacob est: ita etiam Spiritus 
sanctus unus est, qui efferbuit in prophetis, insufflatus est apostolis, 
copulatus est Patri et Filio in baptismatis sacramentis. De ipso enim 
dicit David: Et Spiritum sanctum tuum ne auferas a me. De ipso etiam 
alibi dixit: Quo ibo a Spiritu tuo.
          

            56.
             Ut scias quia idem Spiritus Dei est, qui est 
Spiritus sanctus, sicut et in Apostolo
-----------------------------------------------------------
legimus: Nemo in Spiritu Dei loquens, dicit anathema Jesu; et nemo potest 
dicere Dominus Jesus, nisi in Spiritu sancto, ipsum Apostolus Spiritum 
Dei dixit. Ipsum etiam Spiritum Christi appellavit, sicut habes: Vos autem 
in carne non estis, sed in Spiritu; si tamen Spiritus Dei inhabitat in 
vobis. Si quis autem Spiritum Christi non habet, hic non est ejus. 
Et infra: Quod si Spiritus ejus qui suscitavit Jesum a mortuis, habitat 
in vobis. Ipse est ergo Spiritus Dei, qui Spiritus est Christi.
          

            57.
            Ipse etiam est Spiritus vitae, sicut ait Apostolus: Lex enim 
Spiritus vitae in Christo Jesu liberavit me a lege peccati et mortis.
          

            58.
            Quem igitur Spiritum vitae Apostolus dixit,
-----------------------------------------------------------
ipsum Dominus in Evangelio paraclitum nominavit, ipsum Spiritum veritatis, 
sicut habes: Et rogabo Patrem, et alium Paraclitum dabit vobis; ut vobiscum 
sit in aeternum, Spiritum veritatis, quem hic mundus non potest accipere; 
quia non videt eum, nec cognoscit eum. Habes ergo et Paraclitum Spiritum, 
eumdem et Spiritum veritatis et Spiritum invisibilem designatum. Quomodo 
igitur secundum divinitatem quidam Filium visibilem putant, cum etiam Spiritum 
mundus videre non possit?
-----------------------------------------------------------

          

            59.
            Accipe nunc ejusdem vocem Domini, quod ipse sit Spiritus sanctus, 
qui est Spiritus veritatis; habes enim in ultimo libri hujus: Accipite 
Spiritum sanctum. Ipsum quoque esse Spiritum sanctum, qui est Spiritus 
Domini, Petrus docet dicens: Anania, quid tibi visum est tentare et mentiri 
Spiritui sancto? Et statim ad uxorem Ananiae idem ait: Quid vobis visum 
est tentare Spiritum Domini? Cum dicit, vobis, ostendit de eo dictum 
Spiritu, de quo Ananiae dixerat. Ipse est ergo Spiritus Domini, qui Spiritus 
sanctus.
          

            60.
            Ipsum etiam Spiritum sanctum, qui Spiritus 613 Patris est, 
declaravit Dominus, dicens secundum Matthaeum in persecutione non esse 
cogitandum quid loquamur: Non enim vos estis qui loquimini; sed
-----------------------------------------------------------
Spiritus Patris vestri, qui loquitur in vobis. Idem autem secundum 
Lucam ait: Nolite solliciti esse qualiter respondeatis aut dicatis; Spiritus 
enim sanctus Dei docebit vos in ipsa hora, quae oporteat dicere. Ergo 
quamvis multi dicantur spiritus, quia lectum est: Qui facit Angelos suos 
spiritus; unus tamen est Dei Spiritus.
          

            61.
            Ipsum igitur unum Spiritum et apostoli et prophetae sunt consecuti. 
Sicut etiam vas electionis, doctor gentium dicit: Quia unum Spiritum potavimus; 
quasi eum qui non queat scindi, sed infundatur animis, et sensibus allabatur, 
ut saecularis sitis restinguat ardorem.
          
        


          CAPUT V.

-----------------------------------------------------------
Spiritum sanctum, cum creaturas sanctificet, nec creaturam esse, nec mutabilem: 
eum semper bonum esse, cum a Patre detur et a Filio; nec inter ea quae 
declinare dicuntur, numerandum; fontem bonitatis, Spiritum oris Dei, malorum 
emendatorem, bonum necessario confitendum: postremo cum in Scripturis bonus 
affirmetur, et Patri ac Filio conjungatur in baptismate, bonum negari neutiquam 
posse; nec tamen dici in bono proficientem, sed perficientem: quod eum 
ab omnibus distinguit creaturis.

            62.
            Non ergo sanctus Spiritus de substantia corporalium; hic enim 
corporalibus incorpoream infundit gratiam: sed nec de substantia invisibilium 
creaturarum est; nam et illae sanctificationem hujus accipiunt, et per 
hunc reliquis mundi operibus antecellunt.
-----------------------------------------------------------
Sive Angelos dicas, sive Dominationes, sive Potestates, omnis creatura 
exspectat sancti Spiritus gratiam. Sicut enim nos per Spiritum liberi, 
quia
-----------------------------------------------------------
misit Deus Spiritum Filii sui in corda nostra clamantem: Abba Pater. Itaque 
jam non est servus, sed filius: ita etiam omnis creatura revelationem 
filiorum Dei exspectat, quos utique sancti Spiritus gratia filios Dei fecit. 
Ergo et creatura ipsa omnis spiritualis gratiae revelatione mutabitur, 
et liberabitur a servitute corruptionis in libertatem gloriae filiorum 
Dei.
          

            63.
            Omnis ergo creatura mutabilis, non solum ea quae jam peccato 
aliquo aut elementorum conditione mutata est; verum etiam quae corruptelae 
potest esse obnoxia vitio naturae, etsi nondum est studio disciplinae; 
nam ut in superioribus libris docuimus, et angelorum naturam liquet 
potuisse mutari. Utique aestimare convenit quia qualis
-----------------------------------------------------------
unius natura, talis et caeterorum. Mutabilis ergo et reliquorum natura, 
sed melior disciplina.
          

            64.
             Ergo omnis mutabilis creatura, sed bonus et 
non mutabilis Spiritus sanctus; neque enim aliquo vitio mutari potest, 
qui omnium 614 abolet vitia, peccata condonat. Quomodo ergo mutabilis qui 
sanctificando alios mutat ad gratiam, non ipse mutatur?
          

            65.
            Quomodo mutabilis, qui bonus semper est? Neque enim umquam 
malus Spiritus sanctus, per quem nobis quae bona sunt, ministrantur. Unde 
et evangelistae duo in uno eodemque loco, diversis quidem inter se verbis, 
sed eadem designarunt; habes enim in Matthaeo: Si vos cum sitis mali, nostis 
bona data dare filiis vestris; quanto magis Pater vester, qui
-----------------------------------------------------------
in coelis est, dabit bona petentibus se! Secundum Lucam autem invenies 
ita scriptum: Quanto magis Pater vester de coelo dabit Spiritum sanctum 
petentibus se! Advertimus ergo bonum esse Spiritum sanctum Domini judicio, 
evangelistarum testimonio: quando alius pro sancto Spiritu bona, alius 
pro bonis sanctum Spiritum nominavit. Si igitur quod bonum est, hoc est 
Spiritus sanctus, quomodo bonus non est?
          

            66.
            Nec fallit quod nonnulli codices habent etiam secundum Lucam: 
Quanto magis Pater vester de coelo dabit bonum datum petentibus se! Hoc 
bonum datum gratia spiritalis est, quam Dominus Jesus effudit e coelo, 
postquam patibulo crucis fixus, triumphales revehens evacuatae mortis exuvias, 
victor mortis a
-----------------------------------------------------------
mortuis resurrexit, sicut habes scriptum: ascendens in altum captivam duxit 
captivitatem: dedit data hominibus. Et bene ait, data; sicut
-----------------------------------------------------------
enim Filius datus, de quo scriptum est: Puer natus est, filius datus est 
nobis, data est et gratia spiritualis. Quid autem dubito dicere quia 
datus est et Spiritus sanctus, cum scriptum sit: Charitas Dei effusa est 
in cordibus nostris per Spiritum sanctum, qui datus est nobis. Quem 
utique quoniam pectora recipere captiva non poterant, prius Dominus Jesus 
captivam duxit captivitatem; ut liberis affectibus gratiae divinae munus 
effunderet.
          

            67.
            Pulchre autem dixit: Captivam captivitatem. Christi enim victoria, 
victoria libertatis est, quae omnes gratiae vindicavit, nullum astrinxit 
injuriae. Ergo in omnium absolutione nemo captivus est. Et quia Dominicae 
tempore passionis sola feriabatur injuria, quae captivos omnes amiserat 
quos tenebat;
-----------------------------------------------------------
in se recurrens captiva facta est ipsa captivitas, jam non Belial addicta, 
sed Christo, cui servire libertas est. Qui enim in Domino vocatus est servus 
libertus est Domini.
          

            68.
            Sed ut ad proposita revertamur: Omnes, inquit, declinaverunt, 
simul inutiles facti sunt; non est qui faciat bonum, non est usque ad unum. 
Si excipiunt Spiritum sanctum, etiam ipsi eum non esse inter omnia confitentur: 
si non excipiunt, ergo et ipsum inter omnes declinasse fateantur.
          

            69.
            Sed videamus utrum bonitatem habeat, cum fons sit principiumque 
bonitatis. Nam sicut 615 Pater bonitatem habet et Filius, ita etiam bonitatem 
habet et Spiritus sanctus. Quod etiam Apostolus docuit dicens: Fructus 
autem Spiritus pax, charitas,
-----------------------------------------------------------
gaudium, patientia, bonitas. Quis autem dubitat quod bonus sit, cujus 
fructus est bonitas? Arbor enim bona bonos fructus facit.
          

            70.
            Itaque si bonus Deus, quomodo non bonus qui oris ejus est Spiritus, 
qui scrutatur etiam alta Dei? An in alta Dei contagio mali possit 
intrare? Unde et illud intelligitur, quam amentes sint, qui bonum Filium 
Dei abnegant, cum bonum Spiritum Christi negare non possint; de quo ait 
Dei Filius: Propterea dixi, de meo accipiet.
          

            71.
            An non bonus Spiritus, qui bonos de pessimis facit, peccatum 
abolet, malum delet, crimen excludit, bonum munus infundit, de persecutoribus 
apostolos
-----------------------------------------------------------
facit, de peccatoribus sacerdotes? Eratis, inquit, aliquando tenebrae, 
nunc autem lux in Domino.
          

            72.
            Sed quid differimus eos? Nam si verba exigunt, cum facta non 
abnuant, accipiant bonum Spiritum
-----------------------------------------------------------
scriptum; dixit enim David: Spiritus tuus bonus deducet me in viam rectam. 
Quid est enim Spiritus, nisi plenus bonitatis? Qui cum sit inaccessibilis 
natura, receptibilis tamen propter bonitatem suam nobis est, complens virtute 
omnia, sed qui solis participetur justis, simplex substantia, opulentus 
virtutibus, unicuique praesens, dividens de suo singulis, et ubique totus.
          

            73.
            Meritoque Filius Dei dixit: Ite, baptizate gentes in nomine 
Patris et Filii et Spiritus sancti, non dedignatus Spiritus sancti 
societatem. Cur igitur nunc quem Dominus non dedignatus est in baptismatis 
sacramento, moleste ferunt aliqui Patri vel Filio Spiritum nostra devotione 
conjungi?
          

            74.
            Bonus ergo Spiritus: bonus autem, non quasi
-----------------------------------------------------------
acquirens, sed quasi impertiens bonitatem. Non enim accipit a creaturis, 
sed accipitur Spiritus sanctus: sicut non sanctificatur, sed ipse sanctificat; 
creatura enim sanctificatur, sanctificat autem Spiritus sanctus. In quo 
licet verbi communio, discretio tamen naturae est. Sanctus enim dicitur 
et homo qui accipit, et Deus qui tribuit sanctitatem; quia legimus: Estote 
sancti, quoniam et ego sanctus sum. Non ergo potest sanctificatio 
et corruptela unius esse naturae; et ideo non potest gratia sancti Spiritus 
et creatura unius esse substantiae.
          

            75.
            Itaque cum omnis invisibilis praeter Trinitatem reliqua natura, 
cujus rationabilem et incorpoream jure quidam substantiam putant, non impertiat 
spiritalem gratiam, sed acquirat: nec participet, sed
-----------------------------------------------------------
assumat; separanda utique est a societate Spiritus sancti communitas creaturae. 
Credant igitur quia creatura non est Spiritus sanctus: aut si creaturam 
putant, cur associant Patri? Si creaturam arbitrantur, cur Filio Dei jungunt? 
Quod si a Patre et Filio 616 non existimant separandum, non aestiment creaturam; 
quia ubi una sanctificatio, una natura est.
          
        


          CAPUT VI.
Quamquam in aqua et Spiritu baptizamur, hunc tamen illi longe praestare; 
atque adeo non sejungendum a Patre et Filio.

            76.
            Sunt tamen plerique qui eo quod in aqua baptizamur et Spiritu, 
non putent aquae et Spiritus distare
-----------------------------------------------------------
munera; et ideo non putant distare naturam. Nec advertunt quia in illo 
aquarum sepelimur elemento, ut renovati per Spiritum resurgamus. In aqua 
enim imago mortis, in Spiritu pignus est vitae; ut per aquam moriatur corpus 
peccati, quae quasi quodam
-----------------------------------------------------------
tumulo corpus includit: et per virtutem Spiritus renovemur a morte peccati, 
renati in Deo.
          

            77.
            Et ideo hi tres testes unum sunt, sicut Joannes dixit: Aqua, 
sanguis, et Spiritus. Unum in mysterio, non in natura. Aqua igitur 
testis est sepulturae, sanguis testis est mortis, Spiritus testis est vitae. 
Si qua ergo in aqua gratia, non ex natura aquae, sed ex praesentia est 
Spiritus sancti.
          

            78.
            Numquid in aqua vivimus, sicut in Spiritu? Numquid in aqua 
signamur, sicut in Spiritu? In ipso enim vivimus, et ipse est pignus haereditatis 
nostrae, sicut et Apostolus scribens ad Ephesios, ait: In quo credentes 
signati estis Spiritu promissionis sancto, qui est pignus haereditatis 
nostrae. Sancto igitur Spiritu signati sumus, non natura, sed
-----------------------------------------------------------
a Deo, quia scriptum est: qui unxit nos Deus, et qui signavit nos, et dedit 
pignus Spiritum in cordibus nostris.
          

            79.
            Signati ergo Spiritu a Deo sumus. Sicut enim in Christo morimur, 
ut renascamur; ita etiam Spiritu signamur, ut splendorem atque imaginem 
ejus et gratiam tenere possimus: quod est utique spiritale signaculum. 
Nam etsi specie signemur in corpore, veritate tamen in corde signamur; 
ut Spiritus sanctus exprimat in nobis imaginis coelestis effigiem.
          

            80.
            Quis igitur audeat dicere discretum a Deo Patre et Christo 
esse Spiritum sanctum; cum per ipsum ad imaginem et similitudinem Dei esse 
mereamur; et per ipsum fiat, quemadmodum Petrus apostolus
-----------------------------------------------------------
dixit, ut divinae simus consortes naturae? In quo utique non carnalis 
successionis haereditas, sed adoptionis gratiae spiritale commercium est. 
Atque ut sciamus cordis nostri magis hoc, quam corporis esse signaculum, 
docet Propheta qui dicit: Signatum est in nobis lumen vultus tui, Domine; 
dedisti laetitiam in corde meo. 617
          
        


          CAPUT VII.
Spiritum sanctum creaturam non esse, cum sit incircumscriptus, et apostolis 
per omnes regiones dispersis infusus, quin etiam angelos ipsos, quibus 
aequales nos reddit, sanctificet. Eodem Mariam repletam esse, nec non etiam 
Christum Dominum, atque adeo superiora et inferiora omnia: de cujus operatione, 
quae per piscinae commotionem designabatur, ortum ducit omnis benedictio.

            81.

-----------------------------------------------------------
Cum igitur omnis creatura certis naturae suae sit circumscripta limitibus; 
si quidem et illa invisibilia opera, quae non queunt locis et finibus comprehendi, 
substantiae suae tamen proprietate clauduntur: quomodo quis audeat creaturam 
appellare Spiritum sanctum, qui non habet circumscriptam determinatamque 
virtutem; quia et in omnibus et ubique semper est, quod utique divinitatis 
et dominationis
-----------------------------------------------------------
est proprium: Domini enim est terra, et plenitudo ejus?
          
81*. Et ideo cum Dominus servulos suos apostolos destinaret, ut agnosceremus 
aliud creaturam esse, aliud gratiam spiritalem, alios alio destinabat; 
quia omnes simul ubique esse non poterant. Dedit autem omnibus Spiritum 
sanctum, qui licet separatis apostolis inseparabilis gratiae munus infunderet. 
Erant igitur diversae personae, sed unus in omnibus operationis effectus; 
quia unus est Spiritus sanctus, de quo ait: Accipietis virtutem venientem, 
Spiritum sanctum in vos; et eritis mihi testes in Hierusalem et in omni 
Judaea et Samaria usque in fines terrae.

            82.
            Incircumscriptus igitur et infinitus Spiritus sanctus, qui 
se discipulorum sensibus per separatarum
-----------------------------------------------------------
divortia discreta regionum, remotosque fines totius orbis infudit, quem 
nihil potest praeterire vel fallere. Et ideo sanctus David ait: Quo ibo 
a Spiritu tuo, aut quo a facie tua fugiam? De quo Angelo Scriptura 
hoc dicit? de qua Dominatione? de qua Potestate? Cujus inveniemus Angeli 
virtutem per plurimos esse diffusam? Angeli enim ad paucos mittebantur, 
Spiritus autem sanctus populis infundebatur. Quis igitur dubitet quin divinum 
sit, quod infunditur simul pluribus, nec videtur: corporeum autem, quod 
et videtur a singulis, et tenetur?
          

            83.
            Sed quemadmodum sanctificans apostolos Spiritus, non est humanae 
consors naturae; ita etiam sanctificans Angelos, Dominationes et Potestates, 
non habet consortium creaturae. Si qui autem putant
-----------------------------------------------------------
non esse spiritalem in angelis sanctitatem, sed aliam quamdam gratiam suae 
proprietate naturae, hi inferiores profecto angelos hominibus judicabunt. 
Cum enim et ipsi fateantur quod Spiritui sancto angelos conferre non audeant, 
nec possint negare quod hominibus infundatur Spiritus sanctus: sanctificatio 
autem Spiritus donum munusque divinum sit; invenientur utique homines qui 
meliorem sanctificationem habent, angelis praeferendi. 618 Sed cum angeli 
hominibus in adjumentum descendant, intelligendum est quod creatura 
quidem superior angelorum sit, quae plus recipit gratiae spiritalis; ejusdem 
tamen et erga nos et illos munus auctoris sit.
          

            84.
            Quanta autem gratia, quae praemiis angelorum
-----------------------------------------------------------
etiam inferiorem creaturam humanae conditionis exaequet, sicut Dominus 
ipse promisit dicens: Eritis sicut angeli in coelo? Nec difficile; 
qui enim illos angelos fecit in Spiritu, homines quoque per eamdem gratiam 
similes faciet angelorum.
          

            85.
            De qua autem creatura dici potest quia repleverit universa, 
quod scriptum est de Spiritu sancto: Effundam de Spiritu meo super omnem 
carnem
-----------------------------------------------------------
(Joel II, 28)? Non hoc de angelo dici potest. Denique Gabriel ipse missus 
ad Mariam: Ave, inquit, gratia plena; spiritalem utique in ea declarans 
gratiam, quod in eam Spiritus sanctus supervenisset, et plenum gratiae 
uterum Verbo esset habitura coelesti.
          

            86.
            Domini enim est omnia complere, qui dicit: Ego coelum et terram 
compleo. Si ergo Dominus est, qui coelum complet et terram; quis potest 
Spiritum sanctum judicare dominationis, et divinae potestatis exsortem, 
qui replevit orbem, et quod ultra totum orbem est, replevit Jesum mundi 
totius redemptorem? Scriptum est enim: Jesus autem plenus Spiritu sancto, 
regressus est ab Jordane. Quis igitur alius nisi qui ejusdem esset 
plenitudinis, complentem omnia posset implere?
-----------------------------------------------------------

          

            87.
            Sed ne hoc secundum carnem dictum objiciant; quamquam plus 
unus ille, quam omnes: de cujus carne exibat virtus, quae sanaret omnes: 
tamen sicut Dominus complet omnia, ita etiam et de Spiritu lectum est: 
Quoniam Spiritus Domini replevit orbem terrarum. Habes etiam de omnibus 
qui convenerant cum apostolis dictum quia, repleti sancto Spiritu, loquebantur 
verbum Dei cum fiducia. Vides quia et plenitudinem et fiduciam dat 
Spiritus sanctus; cujus operationem archangelus nuntiat Mariae, dicens: 
Spiritus sanctus superveniet in te.
          

            88.
            Habes etiam in Evangelio quia angelus secundum tempus descendebat 
in natatoriam, et movebatur aqua: et qui prior descendisset in natatoriam,
-----------------------------------------------------------
sanus fiebat. Quid in hoc typo angelus, nisi descensionem sancti Spiritus 
nuntiabat, quae nostris futura temporibus, aquas sacerdotalibus invocata 
precibus consecraret? Ille ergo angelus sancti Spiritus erat nuntius, eo 
quod per gratiam spiritualem medicina nostris esset animi ac mentis languoribus 
deferenda. Eosdem ergo et Spiritus habet, quos Deus Pater et Christus ministros. 
Sic omnia replete, sic omnia possidet, sic omnia operatur et in omnibus, 
quemadmodum et Deus Pater operatur et Filius.
          

            89.
            Quid igitur sancti Spiritus operatione divinius, cum etiam 
benedictionum suarum praesulem Spiritum Deus ipse testetur dicens: 619 
Ponam Spiritum meum super semen tuum, et benedictiones meas super filios 
tuos? Nulla enim potest esse plena
-----------------------------------------------------------
benedictio, nisi per infusionem Spiritus sancti. Unde et apostolus nihil 
melius hoc nobis quod optaret invenit, sicut ipse dixit: Non deficimus 
pro vobis orantes et obsecrantes, ut repleamini cognitione voluntatis ejus 
in omni sapientia et intellectu spiritali, ambulantes digne Deo. Hanc 
igitur Dei esse docuit voluntatem, ut magis in bonis operibus et sermonibus 
et sensibus ambulantes repleamur voluntate Dei, qui ponit in cordibus nostris 
Spiritum sanctum.
-----------------------------------------------------------
Ergo si is qui habet Spiritum sanctum, Dei repletus est voluntate; utique 
inter Patrem et Spiritum nulla distantia voluntatis est.
          
        


          CAPUT VIII.
A Deo solo dari Spiritum; neque tamen totum singulis, cum praeter Christum 
nemo fuerit qui totum eum capere posset. Per Spiritum effundi charitatem, 
quae per mysticum unguentum figurata, nihil commune cum creaturis habere 
ostenditur: ipsum autem cum ex ore Dei dicatur procedere, inter creata 
non reponendum; nec inter divisibilia, cum sit aeternus.

            90.
            Simul illud adverte, quia Deus dat Spiritum sanctum. Non 
enim humanum hoc opus, neque ab homine datur: sed qui invocatur a
-----------------------------------------------------------
sacerdote, a Deo traditur, in quo Dei munus, ministerium sacerdotis est. 
Nam si Paulus apostolus judicavitquod ipse donare Spiritum sanctum 
sua auctoritate non posset, et in tantum se huic officio imparem credidit, 
ut a Deo nos Spiritu optaret impleri; quis tantus est, qui hujus traditionem 
muneris sibi audeat arrogare? Itaque Apostolus votum precatione detulit, 
non jus auctoritate aliqua vindicavit: impetrare optavit, non imperare 
praesumpsit. Petrus quoque ait quia non erat idoneus qui posset Spiritum 
sanctum vel cogere, vel arcere. Sic enim dixit: Ergo si eamdem gratiam 
concessit illis Deus sicut et nobis, ego quis eram, qui possem prohibere 
Deum?
          

            91.
            Sed fortasse apostolicis non moveantur
-----------------------------------------------------------
exemplis, et ideo divinis utamur oraculis; scriptum est enim: Jacob puer 
meus, suscipiam eum: Israel electus meus, suscepit eum anima mea, dedi 
Spiritum meum in ipsum. Dominus quoque per Esaiam dixit: Spiritus 
Domini super me, propter quod unxit me.
          

            92.
            Quis ergo audeat dicere creatam Spiritus sancti esse substantiam, 
qui cum illuxerit in cordibus nostris, divinae cernimus pulchritudinem 
veritatis, et distantiam creaturae divinitatisque cognoscimus, ut opus 
segregetur ab auctore? Aut de qua creatura Deus ita locutus est, quod aut 
Dominationes aut Potestates effundat aut Angelos? Sed de Spiritu, inquit, 
meo effundam (Joel II, 28). Non Spiritum ait, sed de Spiritu; neque enim 
nos capere
-----------------------------------------------------------
possumus plenitudinem Spiritus sancti, sed tantum accipimus, quantum de 
suo arbiter nostri pro sua voluntate diviserit. Sicut enim Dei Filius non 
rapinam arbitratus est esse se aequalem Deo, sed semetipsum exinanivit, 
ut nos eum nostris animis percipere 620 possemus: exinanivit autem non 
quod ipse esset vacuus suae plenitudinis; sed quo mihi qui plenitudinem 
ejus sustinere non possem, pro eo quod capere possem, infunderetur:
-----------------------------------------------------------
ita etiam de Spiritu sancto Pater se dicit effundere super omnem carnem; 
non enim totum effudit, sed quod effudit, omnibus abundavit.
          

            93.
            Supra nos ergo effusum est de Spiritu: at vero super Dominum 
Jesum, cum in forma esset hominis, manebat Spiritus, sicut scriptum est: 
Supra quem videris Spiritum descendentem de coelo, et manentem super eum, 
hic est qui baptizat in Spiritu sancto. Circa nos ex affluenti commodo 
liberalitas largientis est, in illo totius manet in aeternum Spiritus plenitudo. 
Quod igitur nobis satis esse judicavit, effudit: et quod effusum est, non 
separatum est, nec incisum: sed unitatem habet plenitudinis, quo aciem 
nostri cordis illuminet pro nostrae possibilitate virtutis. Denique tantum 
capimus,
-----------------------------------------------------------
quantum profectus nostrae mentis acquirit; inseparabilis est enim plenitudo 
gratiae spiritalis, sed nobis pro nostrae participatur facultate naturae.
          

            94.
            Effundit ergo Deus de Spiritu, effunditur etiam charitas Dei 
per Spiritum: quo loco unitatem debemus agnoscere operationis et gratiae. 
Sicut enim de Spiritu sancto Deus effudit, ita etiam, Charitas Dei effusa 
est in cordibus nostris per Spiritum sanctum; ut intelligamus non 
esse opus sanctum Spiritum, qui divinae arbiter et fons profluus charitatis 
est.
          

            95.
            Similiter autem ut credas id quod effunditur, cum creaturis 
non posse esse commune, sed speciale divinitatis; etiam et Filii nomen 
effunditur, sicut habes: Unguentum exinanitum est nomen tuum (Cant.
-----------------------------------------------------------
I, 2). Cujus virtute sermonis nihil potest esse praestantius. Nam sicut 
inclusum in vase aliquo unguentum cohibet odorem suum, qui odor quamdiu 
vasis illius angustiis coercetur, etsi ad plures non potest pervenire, 
tamen vim suam servat; cum vero de vase illo, quo claudebatur, unguentum 
fuerit effusum, longe lateque diffunditur: ita et Christi nomen ante ejus 
adventum in Israel populo, quasi in vase aliquo Judaeorum mentibus claudebatur: 
Notus enim in Judaea Deus, in Israel magnum nomen ejus: hoc utique 
nomen, quod vasa Judaeorum angustiis suis coercitum continebant.
          

            96.
            Magnum quidem et tunc nomen, cum infirmiorum atque paucorum 
haereret angustiis: sed magnitudinem sui nondum per corda gentium, et in 
fines
-----------------------------------------------------------
totius orbis effuderat. Postea vero quam per omnem mundum suo illuxit adventu, 
per omnem utique creaturam divinum illud suum nomen extendit, non repletum 
accessione aliqua (plenitudo enim nescit augmentum) sed replens vacua, 
ut esset admirabile nomen ejus in universa terra. Hujus igitur effusio 
nominis abundantem quamdam exuberantiam gratiarum, bonorumque coelestium 
significat largitatem; ex abundantia enim superfluit, quidquid effunditur.
-----------------------------------------------------------

          

            97.
            Itaque sicut creata non potest dici sapientia, quae ex ore 
Dei procedit, nec Verbum, quod eructatur ex corde, nec virtus, in qua plenitudo 
621 majestatis aeternae est: ita etiam creatus non potest Spiritus aestimari, 
qui ex ore Dei funditur; cum ipse Deus tantam ostenderit unitatem, ut effundere 
se de Spiritu suo dicat. Quo intelligamus quia etiam Dei Patris eadem gratia 
sit, quae Spiritus sancti est, et quod sine incisione ac detrimento aliquo 
dividatur mentibus singulorum. Quod ergo de Spiritu Dei effunditur, nec 
inciditur, nec partibus aliquibus corporalibus comprehenditur, aut secatur.
          

            98.
            . Quomodo enim credibile est, quod Spiritus 
sectilibus aliquibus dividatur? Dicit Joannes de Deo: Ex hoc cognoscimus 
quia manet
-----------------------------------------------------------
in nobis de Spiritu quem dedit nobis. Quod autem manet semper, utique 
nec mutatur: ergo si mutationem non habet, aeternitatem habet. Et ideo 
Spiritus sanctus sempiternus est; creatura autem obnoxia vitio, ideoque 
mutabilis. Quod autem mutabile est, esse non potest sempiternum: et 
ideo non potest Spiritui sancto et creaturae esse consortium; quia sempiternus 
est Spiritus, creatura autem omnis in tempore est.
          

            99.
            Sempiternum autem Spiritum sanctum, etiam Apostolus ostendit: 
Si enim sanguis taurorum et hircorum, et cinis vitulae aspersus inquinatos 
sanctificat ad carnem emundandam; quanto magis sanguis Christi, qui per 
Spiritum sempiternum se obtulit immaculatum
-----------------------------------------------------------
Deo! Ergo sempiternus est Spiritus.
          
        


          CAPUT IX.
Spiritum sanctum recte dici unguentum Christi, et oleum laetitiae, et quas 
ob causas? Christum ipsum non esse unguentum; cum unctus sit Spiritu sancto: 
mirum autem id non videri, si unguentum vocetur et Spiritus, cum Pater 
ac Filius etiam Spiritus appellentur. Nec ullam tamen in ipsis confusionem 
esse; cum solus Christus in corpore oppetierit mortem, cujus salutifera 
crux praedicatur.

            100.
            Plerique autem arbitrati sunt unguentum Christi esse Spiritum 
sanctum. Et bene unguentum, quia oleum laetitiae nuncupatum est, plurimarum
-----------------------------------------------------------
redolente copula gratiarum: verum illum Deus omnipotens Pater unxit principem 
sacerdotum, qui non ut alii in typo unctus ex lege, sed et secundum legem 
unctus in corpore, et in veritate supra legem virtute sancti Spiritus ex 
Patre plenus est.
          

            101.
            Hoc est oleum laetitiae, de quo dicit propheta: Unxit te Deus, 
Deus tuus oleo laetitiae prae consortibus tuis. Denique Petrus unctum 
Spiritu dicit Jesum, sicut habes: Vos scitis quod factum est verbum per 
totam Judaeam, incipiens a Galilaea
-----------------------------------------------------------
post baptismum, quod praedicavit Joannes, Jesum a Nazareth, quomodo unxit 
eum Deus Spiritu sancta. Oleum igitur laetitiae Spiritus sanctus est.
          

            102.
            Et pulchre oleum laetitiae dixit, ne creaturam putares; olei 
enim hujusmodi natura est, ut nequaquam naturae alterius humido misceatur. 
Laetitia quoque non corpus ungit, sed intima 622 cordis illuminat, sicut 
propheta dixit: Dedisti laetitiam in corde meo. Ergo cum ludat operam, 
qui oleum velit cum creatura humidiore confundere: quia cum olei natura 
levior sit caeteris, residentibus aliis, elevata secernitur: quomodo putant 
isti deterrimi caupones oleum laetitiae cum caeteris creaturis sua posse 
fraude confundi; cum utique non
-----------------------------------------------------------
queant incorporeis corporea, increatis creata misceri?
            102*. Et bene oleum laetitiae dicitur, quo unctus est Christus; 
neque enim usitatum fuit, ei oleum et commune quaerendum, quo aut vulnera 
curantur, aut aestus levatur: cum fomentum vulnerum suorum salus mundana 
non quaereret, nec refectionem corporis fatigati virtus sempiterna deposceret.
          

            103.
            Nec mirum si habet oleum laetitiae, qui fecit exsultare morituros, 
tristitia mundum exuit, moestae fetorem mortis abolevit. Et ideo Apostolus 
ait: Christi enim bonus odor sumus Deo; utique de spiritalibus significans 
se locutum. Sed et cum ipse Filius Dei dicat: Spiritus Domini super me, 
propter quod unxit me, spiritale
-----------------------------------------------------------
signat unguentum. Ergo unguentum Christi est Spiritus.
          

            104.
            Aut quia unguentum exinanitum est nomen Jesu, si ibi Christum 
ipsum intelligere volunt unguenti expressum nomine, non Spiritum Christi; 
utique cum unctum Spiritu sancto Dominum Jesum Petrus apostolus dixerit, 
liquet sine dubio quod unguentum dicatur et Spiritus.
          

            105.
            Sed quid mirum, cum et Pater et Filius spiritus esse dicatur? 
De quo quidem dicemus plenius, cum de unitate nominis dicere coeperimus. 
Tamen quia hic quoque incidit pulcherrimus locus, ne sine corollario eum 
praeterire videamur, accipiant quia et Pater dicitur spiritus, sicut in 
Evangelio Dominus locutus est, quoniam Spiritus
-----------------------------------------------------------
est Deus; et Christus spiritus dicitur; quia Jeremias dixit: Spiritus 
ante faciem nostram Christus Dominus.
          

            106.
            Et Pater ergo spiritus, et Filius spiritus; quia quod non est 
creaturae corpus, hoc spiritus est:
-----------------------------------------------------------
sed non confusus cum Patre et Filio Spiritus sanctus, verum et a Patre 
distinctus et a Filio. Non enim Spiritus sanctus est mortuus, qui mori 
non potuit; quia carnem non suscepit, nec mortis capax esse potuit sempiterna 
divinitas: sed mortuus est secundum carnem Christus.
          

            107.
            In eo utique mortuus, quod suscepit ex Virgine: non in eo, 
quod habebat ex Patre; in eo enim mortuus, in quo crucifixus est Christus. 
Spiritus autem sanctus non potuit crucifigi, qui carnem et ossa non habuit: 
sed crucifixus est Dei Filius, qui carnem et ossa suscepit; ut in illa 
cruce nostrae carnis tentamenta morerentur. Suscepit enim quod non erat, 
ut celaret quod erat: celavit quod erat, ut tentaretur in eo, et redimeretur 
quod non erat;
-----------------------------------------------------------
ut ad id quod erat, per id quod non erat, nos vocaret.
          

            108.
            O divinum crucis illius sacramentum, 623 in qua haeret infirmitas, 
virtus libera est, affiguntur vitia, eriguntur tropaea! Unde quidam sanctus 
ait: Confige clavis a timore tuo carnes meas; non ferreis clavis, 
ait, sed timoris et fidei: vehementior est enim virtutis strictura, quam 
poenae. Denique Petrum, cum usque in atrium principis sacerdotum Dominum 
sequeretur, quem nemo ligaverat, fides vinxerat: et quem fides vinxit, 
poena non solvit. Rursus cum ligaretur a Judaeis, devotio solvit, poena 
non tenuit; quia non recessit a Christo.
          

            109.
            Ergo et tu crucifige peccatum, ut moriare
-----------------------------------------------------------
peccato; qui enim peccato moritur, Deo vivit: vivas ei qui Filio proprio 
non pepercit; ut in illius corpore nostras crucifigeret passiones. Pro 
nobis enim mortuus est Christus, ut nos in illius redivivo corpore viveremus. 
Mortua est ergo in illo non vita nostra, sed culpa: Qui peccata, inquit, 
nostra pertulit in corpore suo super lignum; ut a peccatis nostris separati, 
cum justitia vivamus, cujus vulnere plagarum sanati sumus.
          

            110.
            Lignum igitur illud crucis velut quaedam nostrae navis salutis 
vectura nostra est, non poena; alia enim salus non est, nisi vectura salutis 
aeternae. Dum mortem expetendo, non sentio: dum poenam contemnendo, non 
patior: dum metum nescio, negligendo.
-----------------------------------------------------------

          

            111.
            Quis est igitur cujus vulnere plagarum sanati sumus, nisi Christus 
Dominus: de quo idem prophetavit Esaias quia plaga ejus nostra medicina 
est: de quo Paulus apostolus in Epistolis suis scripsit: Qui peccatum 
non cognovit, sed pro
-----------------------------------------------------------
nobis peccatum factus est? Hoc quippe divinum in eo, quia caro peccatum 
non fecit, nec in eo suscepti corporis creatura peccavit. Nam quid mirum, 
si non peccavit sola divinitas, cum peccandi incentiva non habeat? Si autem 
solus exsors peccati Deus, omnis utique creatura per naturam sui, ut diximus, 
obnoxia potest esse peccato.
          
        


          CAPUT X.
Quod Spiritus peccata condonat, hoc illi cum Patre ac Filio, non autem 
cum angelis esse commune.

            112.
             Dic igitur, quicumque Spiritus sancti divinitatem 
negas: Spiritus autem obnoxius non potuit esse peccato, qui magis peccata 
condonat. Numquid angelus donat? numquid archangelus? Non utique, sed donat 
solus Pater, solus
-----------------------------------------------------------
Filius, solus Spiritus sanctus. Nemo autem quod potest donare, non 
potest evitare.
          

            113.
            Sed fortasse dixit aliquis quia et Seraphim dixit Esaiae: Ecce 
tetigit hoc labia tua, et auferet iniquitates tuas, et peccata tua circumpurgabit. 
624 Auferet, inquit, et circumpurgabit: non ego auferam, sed ignis ille 
de altari Dei, hoc est, gratia spiritalis. Quid enim aliud pie intelligere 
possumus in altari Dei esse, nisi Spiritus gratiam? Non utique lignum silvarum, 
nec fuliginem atque carbonem. Aut quid tam pium, quam ut secundum mysterium 
intelligamus quia revelabatur in ore Esaiae omnes homines per passionem 
Christi esse purgandos, qui velut carbo secundum carnem exussit nostra 
peccata, sicut in Zacharia habes: Nonne hic titio ejectus
-----------------------------------------------------------
ab igni? Et ille erat Jesus indutus estimenta sordida.
          

            114.
            Denique ut sciamus communis hoc redemptionis mysterium per 
prophetas evidentissime revelatum, etiam hoc loco habes dictum: Ecce abstulit 
peccata tua: non quod Christus peccata sua deponeret, qui peccatum 
non fecit; sed quod in carne Christi omne a peccatis suis genus absolveretur 
humanum.
          

            115.
            Sed etiamsi Seraphim abstulisset peccatum, quasi unum utique 
de ministris Dei ad hoc esset mysterium destinatum. Sic enim dixit Esaias: 
Quia missum est ad me unum de Seraphim.
          
        


          CAPUT XI.

-----------------------------------------------------------
Spiritum ad omnes mitti, nec transire ex loco in alium:
-----------------------------------------------------------
cum nec loco, nec tempore concludatur. Sic igitur eum exire a Filio, ut 
ipse Filius a Patre, in quo semper manet: sed eumdem venire nobis, cum 
ipsum recipimus. Eodem etiam modo venire quo Pater ipse, a quo separari 
nequaquam potest.

            116.
             Et Spiritus quidem missus dicitur: sed Seraphim 
ad unum, Spiritus ad omnes: Seraphim mittitur in ministerium, Spiritus 
operatur mysterium: Seraphim quod jubetur, exsequitur, Spiritus quod vult, 
dividit: Seraphim de loco ad locum transit; non enim complet omnia, 
sed et ipsum repletur ab Spiritu: Seraphim descendit cum aliquo secundum 
naturam suam transitu; at vero de Spiritu sancto hoc non possumus aestimare, 
de quo dicit Filius Dei: Cum
-----------------------------------------------------------
venerit Paraclitus Spiritus veritatis, quem ego mitto vobis, qui a Patre 
procedit.
          

            117.
            Etenim si de loco procedit Spiritus, et ad locum transit; et 
ipse Pater in loco invenietur, et Filius. Si de loco exit, quem Pater mittit, 
aut Filius, utique de loco transiens Spiritus atque progrediens, et Patrem 
sicut corpus secundum impias interpretationes relinquere videtur et Filium.
          

            118.
            Hoc secundum eos loquor, qui dicunt quod habeat Spiritus descensorium 
motum. Sed neque in loco aliquo Pater circumscribitur, 625 qui est super 
omnia, non solum corporeae naturae, sed etiam invisibilis creaturae: neque 
Filius suorum operum locis temporibusque concluditur, qui super omnem
-----------------------------------------------------------
est creaturam totius opifex creaturae: neque Spiritus veritatis, utpote 
Dei spiritus, circumscribitur aliquiquibus finibus corporalibus: qui 
cum sit incorporeus, omnem intelligibilem substantiae creaturam inenarrabili 
divinitatis plenitudine supereminet, spirandi ubi velit, et inspirandi 
quomodo velit, habens super omnia potestatem.
          

            119.
            Non ergo quasi ex loco mittitur Spiritus, aut quasi ex loco 
procedit, quando procedit ex Filio, sicut ipse Filius cum dicit: De Patre 
processi et veni in mundum, omnes interficit opiniones, quae ex loco 
ad locum possunt, sicut in aliquibus corporalibus, aestimari. Similiter 
autem cum aut intus aut foris legimus Deum esse, non utique Deum aut intra 
aliquod corpus includimus, aut ab
-----------------------------------------------------------
aliquo corpore separamus: sed alta hoc et inenarrabili
-----------------------------------------------------------
aestimatione pensantes, divinae naturae intelligimus arcanum.
          

            120.
            Denique ita sapientia ex ore altissimi prodiisse se dicit, 
non ut extra Patrem sit; sed apud Patrem; quia Verbum erat apud Deum: 
nec solum apud Patrem, sed etiam in Patre. Dicit enim: Ego in Patre, et 
Pater in me est. Sed neque cum de Patre exit, de loco recedit, aut 
quasi corpus a corpore separatur: neque cum in Patre est, quasi in corpore 
tamquam corpus includitur. Spiritus quoque sanctus cum procedit a Patre 
et Filio, non separatur a Patre, non separatur a Filio. Quemadmodum enim 
separari potest a Patre, qui Spiritus oris ejus est? Quod utique et 
aeternitatis indicium, et divinitatis
-----------------------------------------------------------
exprimit unitatem.
          

            121.
            Est ergo et manet semper, qui oris est Spiritus: sed descendere 
videtur, cum illum recipimus, ut habitet in nobis; ne nos simus a gratia 
ejus alieni. Nobis descendere videtur, non quod ille descendat, sed quod 
ad illum animus noster ascendat. De quo plenius diceremus, nisi meminissemus 
in libris jam superioribuspositum quod et Pater dixerit: Descendamus 
et confundamus linguas eorum; et Filius dixerit: Qui diligit me, sermonem 
meum servabit, et Pater meus diliget eum: et ad eum veniemus, et mansionem 
apud eum faciemus.
          

            122.
            Sic igitur venit Spiritus, quemadmodum venit Pater; quia ubi 
Pater est, ibi est et Filius: et
-----------------------------------------------------------
ubi Filius est, ibi est Spiritus sanctus. Non ergo discrete venire aestimandus 
est Spiritus sanctus. Venit autem non de loco ad locum, sed a dispositione 
constitutionis ad salutem redemptionis, a gratia vivificationis ad gratiam 
sanctificationis; ut de terris ad coelum, de injuria ad gloriam, de servitio 
ad regnum transferat.
          

            123.
            Sic ergo venit Spiritus, quemadmodum venit Pater. Dixit enim 
Filius: Ego et Pater veniemus, et mansionem apud eum faciemus. Numquid 
corporaliter Pater venit? Sic ergo et Spiritus 626 venit, in quo cum venit, 
et Patris et Filii plena praesentia est.
          

            124.
            Quis autem potest a Patre et Filio Spiritum sanctum separare, 
cum vel appellare Patrem et Filium sine Spiritu non queamus? Nemo enim 
dicit Dominum
-----------------------------------------------------------
Jesum, nisi in Spiritu sancto. Ergo si appellare Dominum Jesum sine 
Spiritu non possumus, utique sine Spiritu praedicare non possumus. Si autem 
et angeli praedicant Dominum Jesum, quem nemo potest sine Spiritu praedicare; 
et in ipsis ergo Spiritus sancti munus operatur.
          

            125.
            Probavimus igitur unam praesentiam esse, unam gratiam esse 
Patris et Filii et Spiritus sancti: quae tam coelestis atque divina est, 
ut pro ea agat gratias Patri Filius, dicens: Confiteor tibi, Pater domine 
coeli et terrae, quod abscondisti haec a sapientibus
-----------------------------------------------------------
et prudentibus, et revelasti ea parvulis
          
        


          CAPUT XII.
Patris et Filii et Spiritus sancti unam esse pacem atque gratiam: similiter 
unam charitatem, quae maxime in hominum redemptione apparuit: unam denique 
trium communicationem.

            126.
             Ergo cum una vocatio sit, una etiam gratia 
est. Denique scriptum est: Gratia vobis et pax a Deo patre nostro et Domino 
Jesu Christo. Ecce habemus quia Patris et Filii una est gratia, et 
Patris et Filii una est pax: sed haec gratia et pax fructus est Spiritus, 
sicut ipse Apostolus docuit dicens: Fructus autem Spiritus est charitas, 
gaudium, pax, patientia. Et bona pax et necessaria, ut nemo disputationum 
turbetur incertis, neque passionum
-----------------------------------------------------------
corporalium tempestate quatiatur: sed simplicitate fidei, et tranquillitate 
mentis quietus circa Dei cultum perseveret affectus.
          

            127.
            De pace probavimus: de gratia autem propheta Zacharias dicit, 
quia promisit Deus effundere in Jerusalem Spiritum gratiae et misericordiae; 
et apostolus Petrus dicit: Poenitentiam agite, et baptizetur unusquisque 
vestrum in nomine Domini Jesu Christi, in remissionem peccatorum; et accipietis 
gratiam Spiritus sancti. Ergo sicut Patris et Filii, ita et Spiritus 
sancti gratia est. Quomodo enim sine Spiritu potest esse gratia, cum gratia 
divina omnis in Spiritu sancto sit?
          

            128.
             Nec solum pacem et gratiam legimus Patris 
et Filii et Spiritus sancti; sed
-----------------------------------------------------------
etiam charitatem, et communionem, fidelis Auguste. De charitate enim dictum 
est: Gratia Domini nostri Jesu Christi, et charitas Dei. Accepimus 
charitatem Patris. Eadem charitas quae Patris, etiam Filii est. Ipse enim 
dixit: Qui me diligit, diligetur a Patre meo, et ego diligam eum. 
Quae est enim charitas Filii, nisi quia se pro nobis obtulit, et suo sanguine 
nos redemit? Eadem autem charitas et in Patre est, quia scriptum est: 
Sic enim dilexit Deus mundum, ut Filium suum unigenitum daret.
          

            129.
            Tradidit ergo Pater Filium, et Filius ipse 627 se tradidit. 
Servatur charitas, nec laeditur pietas; nulla est enim pietatis injuria, 
ubi nulla est traditionis aerumna. Tradidit volentem, tradidit offerentem,
-----------------------------------------------------------
non utique ad poenam Pater Filium, sed ad gratiam. Si discutis facti meritum, 
interroga pietatis vocabulum. Vas electionis unitatem hanc divinae charitatis 
evidenter ostendit; quia et Pater tradidit Filium, et Filius ipse se tradidit. 
Pater tradidit, qui Filio proprio non pepercit, sed pro nobis omnibus tradidit 
illum. Tradidit, 
inquit. Si gratiae, quid arguo? si injuriae, plus debeo.
          

            130.
            Sed sicut Pater tradidit Filium, et Filius ipse se tradidit, 
accipe quia et Spiritus eum tradidit.
-----------------------------------------------------------
Scriptum est enim: Tunc Jesus ductus est in desertum ab Spiritu, ut tentaretur 
a diabolo. Ergo et Spiritus diligens tradidit Dei Filium. Sicut enim 
una est charitas Patris et Filii, ita hanc charitatem Dei supra effundi 
per Spiritum sanctum, et fructum esse sancti Spiritus declaravimus; 
quia fructus est Spiritus charitas, gaudium, pax, patientia.
          

            131.
             Communicationem autem et Patris et Filii 
esse manifestum est, quia scriptum est: Et communicatio nostra cum Patre, 
et Filio ejus Jesu Christo; et alibi: Communicatio Spiritus sancti 
cum omnibus vobis. Si igitur una pax, una gratia, una charitas, una 
communicatio est Patris et Filii et Spiritus sancti; una
-----------------------------------------------------------
certe operatio est: et ubi una operatio est, utique non potest virtus esse 
divisa, et discreta substantia. Nam quomodo operationis ejusdem gratia 
conveniret?
          
        


          CAPUT XIII.
Divinarum trium personarum unum esse nomen e Scripturis demonstrat Ambrosius: 
at in primis unitatem nominis Filii ac Spiritus sancti; cum uterque paraclitus 
dicatur et veritas.

            132.
             Quis igitur unitatem negare audeat nominis, 
cum operationis videat unitatem? Sed quid ego unitatem nominis argumentis 
astruo; cum divinae vocis evidens testimonium sit unum nomen esse Patris 
et Filii et Spiritus sancti? Scriptum est enim: Ite, baptizate gentes in 
nomine Patris et Filii et Spiritus sancti.
-----------------------------------------------------------
In nomine dixit, non in nominibus. Non ergo aliud nomen Patris, aliud nomen 
Filii, aliud nomen Spiritus sancti; quia unus Deus: non plura nomina; quia 
non duo Dii, non tres Dii.
          

            133.
            Et ut aperiret quia una divinitas, una majestas est, quia unum 
nomen Patris et Filii et Spiritus sancti; nec in alio nomine venerit Filius, 
in alio nomine Spiritus sanctus, ait ipse Dominus: Ego veni in nomine Patris 
mei, et non accepistis me: si alius venerit in nomine suo, illum accipietis.
            133*. Quod autem nomen Patris est, hoc idem Filii Scriptura 
declarat; quia in Exodo dixit Dominus: Ego antecedam te in nomine meo et 
628 vocabo in nomine meo Dominum in conspectu tuo. Dominus ergo dixit 
quia in nomine suo vocabit
-----------------------------------------------------------
Dominum: Dominus ergo et Patris est nomen et Filii.
          

            134.
            Cum autem unum nomen sit Patris et Filii, accipe quia et Spiritus 
sancti idem nomen sit, quoniam et Spiritus sanctus in nomine Filii venit, 
sicut scriptum est: Paraclitus autem Spiritus sanctus quem
-----------------------------------------------------------
mittet Pater in nomine meo, ille vos docebit omnia. Qui autem venit 
in nomine Filii, utique etiam in nomine Patris venit; quia unum nomen Patris 
et Filii est. Sic fit ut unum et Patris et Filii nomen sit et Spiritus 
sancti. Nec enim est aliud nomen sub coelo datum, in quo oporteat nos salvos 
fieri.
            135. Simul docuit unitatem divini nominis esse credendam, non 
disparilitatem; quoniam in unitate nominis venit Christus: in suo autem 
nomine venturus Antichristus est, sicut scriptum est: Ego veni in nomine 
Patris mei, et non accepistis me: si alius venerit in nomine suo, illum 
accipietis.
          

            136.
            Edoctum est igitur ex his non esse in Patre et Filio et Spiritu 
sancto paraclito nominis diversitatem:
-----------------------------------------------------------
et quod nomen est Patris, id esse etiam Filii nomen: similiter quod nomen 
est Filii, esse id etiam Spiritus sancti; quando etiam paraclitus Filius 
dicitur, sicut et Spiritus sanctus. Et ideo ait in Evangelio Dominus Jesus: 
Rogabo Patrem meum, et alium paraclitum dabit vobis qui vobiscum sit in 
aeternum Spiritum veritatis. Et bene dixit alium, ne ipsum Filium, 
ipsum Spiritum intelligeres; unitas enim nominis est, non Filii Spiritusque 
Sabelliana confusio.
          

            137.
            Edit. Ben.  Itaque alius paraclitus est Filius, 
alius paraclitus Spiritus sanctus; Filium enim paraclitum dixit etiam Joannes, 
sicut habes: Si quis peccaverit, paraclitum habemus apud Patrem Jesum Christum. 
Itaque quemadmodum
-----------------------------------------------------------
unitas nominis, ita etiam unitas potestatis est; ubi enim paraclitus Spiritus, 
ibi etiam Filius.
          

            138.
            Nam sicut hic in aeternum Dominus futurum cum fidelibus Spiritum 
dicit, ita etiam de se alibi ostendit quod in aeternum cum apostolis sit 
futurus, dicens: Ecce ego vobiscum sum omnibus diebus usque ad consummationem 
mundi. Unum sunt ergo Filius et Spiritus: unum nomen est Trinitatis, 
et una inseparabilisque praesentia.
          

            139.
            Sicut autem ostendimus paraclitum Filium nominatum, ita etiam 
ostendimus veritatem Spiritum nuncupatum. Veritas Christus; veritas Spiritus; 
habes enim in epistola Joannis: Quoniam Spiritus est veritas. Non 
solum ergo Spiritus veritatis, sed etiam veritas dicitur Spiritus, sicut 
et Filius
-----------------------------------------------------------
veritas praedicatur, qui ait: Ego sum via et veritas et vita. 629
          
        


          CAPUT XIV.
Singulas Trinitatis personas e sacris codicibus lucem esse; Spiritum autem 
etiam ignem significari apud
-----------------------------------------------------------
Esaiam, cujus quidem ignis in Moysis rubo, in linguis flammeis, et in lagenis 
Gedeonis figura exstitit. Negari non posse ejusdem Spiritus divinitatem, 
cum eadem sit ejus, quae Patris et Filii operatio, nec non Dominici vultus 
lumen ignisque praedicetur.

            140.
             Quid autem astruam quod sicut Pater lumen, 
ita etiam Filius lumen, et Spiritus sanctus lumen est? Quod utique divinae 
potentiae est. Deus enim lux est, sicut dixit Joannes: Quia Deus lux est, 
et tenebrae in eo non sunt.
          

            141.
            Lux autem et Filius, quia vita erat lux hominum. Et ut ostenderet 
se de Dei Filio Evangelista dixisse, ait de Joanne Baptista: Non erat ille 
lux, sed ut testimonium perhiberet de lumine. Erat lux vera, quae illuminat 
omnem hominem venientem in hunc mundum
-----------------------------------------------------------
. Ergo quia Deus lux est, lux autem vera est Dei Filius: sine dubio 
Deus verus est Dei Filius.
          

            142.
            Habes et alibi quia Filius Dei lux est: Populus qui sedebat 
in tenebris et in umbra mortis, lucem vidit magnam. Quid autem hoc 
evidentius, quod ait: Quoniam apud te est fons vitae, et in lumine tuo 
videbimus lumen? Hoc est, quod apud te, Deus omnipotens Pater, qui 
fons vitae es, in lumine tuo Filio, lumen videbimus Spiritus sancti. Sicut 
ipse Dominus ostendit dicens: Accipite Spiritum sanctum; et alibi: 
Et virtus exibat de eo.
          

            143.
            Ipsum autem Patrem quis dubitet lucem esse, cum lectum sit 
de Filio ejus quia splendor sit lucis aeternae? Cujus enim nisi Patris 
aeterni
-----------------------------------------------------------
splendor est Filius, qui et cum Patre semper est, nec dissimili, sed eadem 
claritate semper praefulget?
          

            144.
            Et Esaias significat non solum lucem, sed etiam ignem esse 
Spiritum sanctum, dicens: Et erit lux Israel in ignem. Itaque prophetae 
eum ignem ardentem dixerunt; quia in tribus istis generibus propensius 
majestatem divinitatis advertimus: quoniam et sanctificare, divinitatis; 
et illuminare, ignis et lucis est proprium: et in specie ignis exprimi 
vel videri divinae est consuetudinis: Deus enim est ignis consumens, sicut 
Moyses dixit.
          

            145.
            Vidit enim ipse in rubo ignem, et audierat Deum, tunc quando 
vox facta est de flamma ignis ad eum dicens: Ego sum Deus Abraham, et Deus 
Isaac, et Deus Jacob. Vox ergo de flamma,
-----------------------------------------------------------
et in rubo flamma, et flamma non noxia. Urebatur enim rubus, et non exurebatur; 
eo quod illo mysterio Dominus figuraret quia illuminaturus spinas nostri 
corporis adveniret: nec consumpturus aerumnosos, sed mitigaturus aerumnas: 
qui baptizaret in
-----------------------------------------------------------
Spiritu sancto et igni; 630 ut gratiam tribueret, peccata consumeret. 
Ergo in specie ignis Deus servat propositum.
          

            146.
            In Actibus quoque apostolorum cum supra fideles Spiritus sanctus 
descendisset, ignis species videbatur; sic enim habes: Et factus est subito 
de coelo sonus, tamquam vi magna Spiritus ferretur; et replevit totam domum, 
ubi erant sedentes: et visae sunt illis dispersae linguae tamquam ignis.
          

            147.
            Unde et illud quando Gedeon superaturus Madian, trecentos viros 
jussit hydrias sumere, et in hydriis faces accensas habere, et in dextris 
tenere tubas; ita nostri acceptum ab apostolis servavere majores, 
quod hydriae sunt corpora nostra, figurata de limo quae timere non norunt, 
si
-----------------------------------------------------------
fervore gratiae spiritalis ignescant, et Jesu Domini passionem canora vocis 
confessione testentur.
          

            148.
            Quis igitur de divinitate sancti Spiritus dubitet, cum ubi 
Spiritus gratia sit, ibi species divinitatis appareat? Quo testimonio non 
diversitatem, sed unitatem divinae colligimus potestatis. Nam quemadmodum 
potest esse discretio potestatis, ubi unus in omnibus operationis effectus 
est? Neque vero potest esse gratia sacramentorum, nisi ubi fuerit venia 
peccatorum.
          

            149.
            Quis est igitur iste ignis? Non utique virgultis vilibus concretus, 
aut stipula silvarum fragosus incendiis: sed ignis ille, qui ut aurum bona 
facta meliorat, et ut stipulam peccata consumit. Hic est utique Spiritus 
sanctus, qui Dominici vultus et ignis
-----------------------------------------------------------
appellatur et lumen: lumen, sicut supra diximus: Signatum est in nobis 
lumen vultus tui, Domine. Quod est ergo lumen signatum, nisi illius 
signaculi spiritalis, in quo credentes signati, inquit, estis Spiritu promissionis 
sancto?
          

            150.
             Et sicut lumen est vultus divini, ita etiam 
ignis emicat ex Dei vultu; quia scriptum est: Ignis in conspectu ejus ardebit. 
Praefulget enim gratia diei judicii, ut sequatur absolutio, quae sanctorum 
remuneretur obsequium. O magna abundantia Scripturarum, quam nemo possit 
humano ingenio comprehendere! O maximum divinae unitatis indicium! His 
enim duobus versiculis quam multa signantur!
          
        


          CAPUT XV.

-----------------------------------------------------------
Spiritum sanctum aeque ac Patrem et Filium vitam esse; immo vero sive Pater 
intelligatur, apud quem est fons vitae, sive Filius, fontem illum aliud 
non esse quam Spiritum.

            151.
             Diximus quia lux est Pater,
-----------------------------------------------------------
lux Filius, lux Spiritus sanctus: accipiamus etiam quia vita est Pater, 
vita Filius, vita Spiritus sanctus. Dixit enim Joannes: Quod erat ab initio, 
quod audivimus et quod vidimus, et oculis nostris perspeximus, et manus 
nostrae scrutatae sunt de Verbo vitae: et vita apparuit, et vidimus et 
testamur et annuntiamus vobis de vita, quae erat apud Patrem. Et Verbum 
vitae dixit et vitam; ut 631 et Patrem vitam significaret et Filium. Quod 
enim est vitae Verbum, nisi Dei Verbum? Ac per hoc et Deus et Verbum Dei 
vita est. Et sicut Verbum vitae dicitur, ita et Spiritus vitae. Scriptum 
est enim: Et Spiritus vitae erat in rotis. Itaque sicut Verbum vitae 
vita est, ita et vitae Spiritus vita est.
          

            152.
             Accipe nunc quia sicut
-----------------------------------------------------------
Pater fons vitae est, ita etiam Filium plerique fontem vitae memorarunt 
significatum; eo quod apud te, inquit, Deus omnipotens, Filius tuus fons 
vitae sit, hoc est, fons Spiritus sancti; quia Spiritus vita est, sicut 
Dominus ait: Verba quae ego locutus sum vobis, spiritus et vita suntquia 
ubi Spiritus, et vita est: et ubi vita est, etiam Spiritus sanctus.
          

            153.
            Plerique tamen hoc loco Patrem volunt tantummodo per fontem 
significatum, quamquam videant quid Scriptura memoraverit: Apud te, inquit, 
fons vitae, hoc est, apud Patrem Filius; quoniam Verbum apud Deum, 
quod erat in principio, et erat apud Deum.
          

            154.
            Sed sive Patrem quis hoc loco, sive Filium
-----------------------------------------------------------
intelligat fontem; fontem utique intelligimus non aquae istius, quae creatura 
est: sed divinae illius gratiae, hoc est, Spiritus sancti; ipse est enim 
aqua viva. Propterea Dominus dicit: Si scires donum Dei, et quis est qui 
dicit tibi: Da mihi bibere; tu petisses ab eo, et dedisset tibi aquam vivam.
          

            155.
            Hanc aquam sitivit anima David. Harum fontem aquarum desiderat 
cervus, non sitiens venena serpentum. Viva est enim aqua gratiae spiritalis, 
eo quod mentis interna purificet, et omne animi peccatum abluat, occultorumque 
mundet errorem.
          
        


          CAPUT XVI.
Spiritum sanctum flumen esse magnum, cujus munere mystica Jerusalem irrigatur. 
Eumdem fonti suo,
-----------------------------------------------------------
id est, Patri ac Filio aequalem esse, atque in Scriptura significari. Illius 
aquam sitit Doctor sanctus:
-----------------------------------------------------------
sed ut ea conservetur in nobis, diabolum, cupiditatem, ac haeresim admonet 
vitari oportere; cum nobis vasa sint fragilia: descrendos etiam contritos 
lacus, ut Domini aquam Samaritanae patriarcharumque exemplo inveniamus.

            156.
            [Alias cap. XX.[ Sed ne quis forte tamquam pusillitatem Spiritus 
redarguat, et hinc velit quamdam facere distantiam magnitudinis, quod aqua 
portio videatur esse fontis exigua: quamquam creaturarum exempla minime 
divinitati aptanda videantur; tamen ne quid ex hac quoque creaturae comparatione 
praejudicent, discant non solum aquam, sed etiam flumen dictum Spiritum 
sanctum, secundum quod lectum est: Flumina de ventre ejus fluent aquae 
vivae. Hoc autem 632 dicebat de Spiritu, quem
-----------------------------------------------------------
incipiebant accipere, qui credituri erant in eum.
          

            157.
            Ergo flumen est Spiritus sanctus, et flumen maximum, quod secundum 
Hebraeos de Jesu fluxit in terris, ut ore Esaiae accepimus prophetatum. 
Magnum hoc flumen, quod fluit semper, et numquam deficit. Nec solum flumen, 
sed etiam profusi impetus, et magnitudinis redundantis, sicut etiam David 
dixit: Quia fluminis impetus laetificat civitatem Dei.
          

            158.
            Neque enim civitas illa Jerusalem coelestis meatu alicujus 
fluvii terrestris abluitur: sed ille ex vitae fonte procedens Spiritus 
sanctus, cujus nos brevi satiamur haustu, in illis coelestibus Thronis, 
Dominationibus et Potestatibus, Angelis et Archangelis
-----------------------------------------------------------
redundantius videtur effluere, pleno septem virtutum spiritalium fervens 
meatu. Si enim fluvius riparum editis superfusus exundat, quanto magis 
Spiritus omnem supereminens creaturam, cum reliqua tamquam inferiora nostrae 
mentis arva perstringat, coelestem illam creaturarum naturam effusiore 
quadam sanctificationis ubertate laetificat!
          

            159.
            Nec moveat quod vel hic dixit flumina, vel alibi septem 
spiritus; his enim sanctificationibus septem spiritalium, sicut Esaias 
dixit, significatur plenitudo virtutum: spiritus sapientiae et intellectus, 
spiritus consilii atque virtutis, spiritus cognitionis atque pietatis, 
spiritus timoris Dei. Unum ergo flumen, sed multi spiritalium donorum meatus. 
Hoc igitur
-----------------------------------------------------------
flumen exit ex fonte vitae.
          

            160.
            Nec hic rursus sensum tuum ad inferiora detorqueas,
-----------------------------------------------------------
quia quaedam diversitas videtur esse fontis et fluminis; et tamen ad omnia 
prospexit Scriptura divina, ne infirmitas humani caperetur ingenii vilitate 
sermonum. Proponas tibi licet quodvis flumen, e fonte est; unius tamen 
naturae, unius splendoris et gratiae. Dic sane et tu Spiritum sanctum unius 
cum Filio Dei et Deo Patre esse substantiae, unius claritatis et gloriae. 
Capiam fidele compendium de unitate virtutis, nec verebor aliquam de diversitate 
magnitudinis quaestionem. Nam etiam in hoc nobis Scriptura prospexit; dicit 
enim Dei Filius: Qui biberit de aqua, quam ego dabo ei, fiet in eo fons 
aquae salientis in vitam aeternam. Hic fons utique gratia spiritalis 
est fluvius ex vivo fonte procedens. Fons igitur vitae etiam Spiritus sanctus 
est.
-----------------------------------------------------------

          

            161.
            Advertis ergo ex verbis ipsius divinae significari magnitudinis 
unitatem, nec posse Christum etiam a perfidis fontem negari; cum fons dicatur 
et Spiritus. Et sicut flumen dicitur Spiritus, ita et Pater dixit: Ecce 
ego decurro in vos, sicut fluvius pacis, et sicut torrens inundans gloriam 
gentium. 633 Quis autem dubitet flumen esse vitae Dei Filium, de quo 
aeternae vitae flumina profluebant?
          

            162.
            Bona ergo aqua, spiritalis gratia: quis hunc fontem dabit pectori 
meo? In me saliat; in me fluat vitae largitor aeternae. Superfluat in nobis 
fons iste, non effluat. Dicit enim sapientia: Bibe aquam de tuis vasis, 
et de puteorum tuorum fontibus, inque plateis
-----------------------------------------------------------
tuis superfluant aquae tuae. Quomodo hanc aquam tenebo, ne effluat, 
ne labatur? Quomodo vas meum conservabo, ne qua penetrans rima peccati, 
aeternae vitae distillet humorem? Doce nos, Domine Jesu, doce sicut docuisti 
apostolos tuos, dicens: Nolite thesaurizare vobis thesauros in terra, ubi 
aerugo et tinea exterminat, et ubi fures effodiunt et furantur.
          

            163.
            Furem videlicet immundum spiritum esse significat, qui in bonorum 
operum luce gradientibus non possit obrepere: in tenebris autem saecularium 
cupiditatum, et inter oblectamenta terrestrium si quem ceperit voluptatum, 
omni virtutis aeternae flore despoliet. Et ideo Dominus dicit:
-----------------------------------------------------------
Thesaurizate vobis thesauros in coelo: ubi neque aerugo neque tinea exterminat; 
et ubi fures non effodiunt et furantur. Ubi enim fuerit thesaurus tuus, 
ibi erit et cor tuum.
          

            164.
            Aerugo nostra lascivia est, aerugo nostra libido est, aerugo 
nostra luxuria est, quae flagitiorum sordibus aciem mentis obducunt. Tinea 
rursus nostra Arius est, tinea nostra Photinus est, qui sanctum Ecclesiae 
vestimentum impietate sua scindunt; et unitatem divinae potestatis 634 
individuam separare cupientes, sacrilego morsu pretiosum fidei velamen 
obrodunt. Funditur aqua, si Arius dentem impresserit: effluit, si aculeum 
suum in alicujus vas Photinus infixerit. Vile figmentum sumus, cito vitia 
sentimus. Sed nemo dicit figulo: Quid me
-----------------------------------------------------------
fecisti sic? Nam etsi vile vas nostrum, aliud tamen in honore, aliud 
in contumelia est. Noli ergo aperire lacum tuum, noli fodere vitiis atque 
criminibus, ne quis dicat: Lacum aperuit, et effodit eum: et incidit in 
foveam, quam operatus est.
          

            165.
            Si Jesum quaeritis, contritos lacus deserite; Christus enim 
non ad lacum, sed ad puteum sedere consuevit. Ibi eum Samaritana illa quae 
credidit, illa quae aquam haurire cupiebat, invenit. Quamvis mane 
venire debueris, tamen etiamsi serius veneris, etiam sexta hora Jesum fatigatum 
ab itinere invenies. Fatigatus est, sed in te; quia diu te quaesivit, tua 
illum tamdiu incredulitas fatigavit. Non offenditur tamen, si modo venias:
-----------------------------------------------------------
petit bibere, daturus. Bibit autem non aquam praetermeantis rivuli, sed 
salutem tuam: bibit affectum tuum, bibit calicem, hoc est, passionem illam 
tuorum criminum redemptricem; ut tu sitim istius mundi, sacri potus cruore 
restinguas.
          

            166.
            Sic Abraham Deum posteaquam puteum fodit, emeruit. Sic 
Isaac dum ad puteum deambulat, venientem illam in typo Ecclesiae accepit 
uxorem. Fidelis ad puteum, infidelis ad lacum. Denique et Rebecca 
sicut legimus, petitorem invenit ad fontem, et meretrices in lacu Jezabel 
se cruore laverunt.
          
        
      



        LIBER SECUNDUS.
        
------------------------------------------------------------

        PROLOGUS.


-----------------------------------------------------------

Tres divinas personas ut priscis judicibus ita et Moysi non fuisse ignotas: 
declaratam etiam cum alibi tum apud illum Filii cum Patre, non secus
-----------------------------------------------------------
ac trium inter se aequalitatem. Spiritum sanctum adfuisse Samsoni, cujus 
deinceps percurritur mira historia et variis Ecclesiae mysteriis aptatur. 
Eodem autem Spiritu recedente, ipsum in multiplices
-----------------------------------------------------------
incidisse calamitates, quod resecatis capillis ne tribuatur, spiritales 
illorum significationes proponit Ambrosius.
        
            1.
          Etsi in libro primo veteris historiae lectione patefactum sit; 
et in ipsis judicibus veterum Judaeorum septiformis gratiam Spiritus refulsisse, 
et per Spiritum sanctum coelestium sacramentorum revelata mysteria, quem 
Moyses non ignoravit aeternum. Denique statim in principio mundi, immo 
ante principium, cum Deo junxit, quem ante mundi principium sempiternum 
esse cognovit. Namque si quis diligenter 634 advertat, et Patrem in principio 
et Filium cognoscet et Spiritum. De Patre enim scriptum est: In principio 
fecit Deus coelum et terram. De Spiritu dictum est: Spiritus
-----------------------------------------------------------
superferebatur super aquas. Et bene in exordio creaturae baptismi 
figura signatur, per quod habuit creatura mundari. Lectum etiam de Filio 
quod ipse est, qui discrevit inter medium lucis et tenebrarum; unus est 
enim Deus Pater qui dicit, et unus Dominus Jesus qui facit.
        

          2.
          Sed ne rursus aut arrogans putes dicentis imperium, aut vile 
facientis obsequium; aequalem sibi Pater Filium confitetur operis unitate 
dicens: Faciamus hominem ad imaginem et similitudinem nostram. Imago 
enim et operatio et similitudo communis quid aliud nisi majestatis ejusdem 
significat unitatem?
        

          3.
          Tamen ut aequalitatem plenius Patris Filiique cognoscas, sicut 
dixit Pater et Filius fecit; ita et
-----------------------------------------------------------
Pater operatur, et Filius dicit. Pater operatur, sicut scriptum est: Pater 
meus usque modo operatur. 635 Habes dictum ad Filium: Dic verbo et 
sanabitur. Et Filius dicit Patri: Volo ut ubi ego sum, et isti sint 
mecum. Fecit Pater quod Filius dixit.
        

          4.
          Sed nec Abraham ignoravit Spiritum sanctum: denique tres vidit, 
et unum adoravit; quia unus Deus, unus Dominus, et unus Spiritus. 
Et ideo unitas honoris; quia unitas potestatis.
        

          5.
          Et quid de singulis loquar? Samson divina promissione generatus, 
Spiritum comitantem habebat; sic enim legimus: Quia benedixit ei Dominus, 
et coepit Spiritus Domini comitari cum eo in castra (Judic. XIII,
-----------------------------------------------------------
25). Et ideo futurum praevidens sacramentum, ex alienigenis poscebat uxorem: 
quod Pater ejus ac mater, ut scriptum est, ignorabant, quoniam a Domino 
est. Meritoque fortior caeteris habebatur, quia eum Spiritus Domini dirigebat, 
quo duce, solus nunc alienigenarum fugabat populos, nunc leonem morsu inviolabilis, 
fortitudine insuperabilis, discerptum manibus dividebat. Utinam tam 
cautus ad servandam gratiam, quam fortis ad superandam bestiam!
        

          6.
          Et fortasse hoc non solum virtutis miraculum, sed etiam sapientiae 
mysterium, prophetiae oraculum fuit. Neque enim otiosum videtur quod cum 
tenderet ad mysterium nuptiarum, leo rugiens occurrit ei, quem manibus 
ille discerpsit, in cujus corpore,
-----------------------------------------------------------
connubio potiturus optato, congregationem apum reperit, et mel sustulit 
de ore ejus, quod Patri edendum matrique tribuit. Habebat gentium 
populus mella, qui credidit: qui populus feritatis erat ante, nunc Christi 
est.
        

          7.
          Nec ipsa quaestio vacat sacramentis, quam proposuit sodalibus 
suis, dicens: De edente exivit esca, et de potente exivit dulce. Denique 
eo usque mystica, ut tribus diebus ejus revelatio quaereretur, quae non 
potuit nisi per fidem Ecclesiae. die septima, completo Legis tempore, post 
passionem Domini revelari. Sic enim habes, quia et apostoli ideo non intelligebant, 
quia Jesus nondum fuerat honorificatus.
        

          8.
          Quid, inquiunt, dulcius melle, et quid fortius
-----------------------------------------------------------
leone? Ad quae ille respondit: Si non domuissetis vitulam meam, non invenissetis 
quaestionem meam. O divinum mysterium! O evidens sacramentum! Evasimus 
interemptorem, potentem vicimus. Ibi nunc cibus vitae est, ubi erat ante 
miserae fames mortis. In salutem pericula, in suavitatem amaritudo convertitur. 
Gratia ex offensione processit, potentia ex infirmitate, vita de morte.
        

          9.
          Sunt tamen qui e contrario putent fundari 636 non potuisse conjugium, 
nisi occiso leone de tribu Juda: et ideo in corpore ejus, hoc est, Ecclesiae, 
apes repertas, quae condunt mella sapientiae; quia post Domini passionem 
magis apostoli crediderunt. Hunc igitur leonem Samson quasi Judaeus occidit, 
sed in eo mel quasi in figura redimendae haereditatis
-----------------------------------------------------------
invenit; ut reliquiae salvae fierent secundum electionem gratiae.
        

          10.
          Et decidit, inquit, super eum Spiritus Domini, et descendit in 
Ascalonem, et percussit inde triginta viros. Neque enim potuerat victoriam 
non tenere, qui sacramenta cernebat. Accipiunt itaque in stolis praemium 
sapientiae, conversationis insigne, qui absolvunt et renuntiant quaestionem.
        

          11.
          Rursus hic alia oboriuntur mysteria, quod uxor ejus aufertur; 
et ideo vulpes incendunt manipulos alienigenarum. Eos enim qui adversus 
divina sacramenta contendunt, decipere sua consuevit astutia. Unde iterum 
dicit in Canticis canticorum: Prendite nobis vulpes pusillas exterminantes 
vineas, ut vineae nostrae floreant (Cant. II,
-----------------------------------------------------------
15). Bene pusillas dixit; quia majores vineas exterminare non poterant, 
licet fortibus et diabolus sit pusillus.
        

          12.
          Ergo ille (ut compendium faciamus historiae; suo enim tempori 
totius lectionis digestio reservanda est) invictus erat, quamdiu habuit 
gratiam spiritalem, sicut Dei populus ille electus a Domino, ille Nazaraeus 
in Lege. Invictus ergo Samson, atque ita insuperabilis, ut in maxilla asini 
viros mille percuteret: ita plenus gratiae coelestis, ut etiam aquam in 
maxilla asini sitiens reperiret; sive hoc ad miraculum conferas, sive 
ad mysterium vertas, quod in populi foret humilitate gentilis et requies 
et triumphus. Juxta quod scriptum est: Qui te percusserit in maxillam, 
praebe ei et alteram.
-----------------------------------------------------------
Per hanc enim injuriarum patientiam, quam erudiunt sacramenta baptismatis, 
de quibusdam stimulis iracundiae triumphamus; ut morte obita, resurrectionis 
requiem consequamur.
        

          13.
          Illene ergo Samson, qui funes intextos nervis, qui novas restes 
sicut mollia fila dissolvit? Illene Samson qui crinium suorum palo constricta 
defixo vincla non sensit, quamdiu habuit gratiam spiritalem? Is, inquam, 
posteaquam Spiritus Dei discessit ab eo, longe mutatus ab illo Samsone, 
qui rediit Allophylorum indutus exuvias, in muliebribus genibus virtutis 
suae degener, palpatus et captus sacro crine tondetur?
-----------------------------------------------------------

        

          14.
          Tantumne ergo momenti crines habuere capitis, ut manentibus his, 
virtus invicta duraret: tonso autem capite, fortitudo omnis viri 637 subito 
solveretur? Non ita est, ut tantam vim corporalium capillorum putemus. 
Sunt quidam crines religionis et fidei: crines Nazaraei in Lege perfecti, 
in parcimonia et abstinentia consecrati, quibus illa in typo Ecclesia, 
quae Domini pedes oleo perfuderat, Verbi coelestis vestigia detergebat; 
tunc enim et secundum carnem noverat Christum. Isti videlicet crines, de 
quibus dicitur: Capillatura tua ut greges caprarum; ex illo capite 
pullulantes, de quo dictum est: Caput viri, Christus; et alibi: Caput 
ejus aurum cephas, et crines ejus abietes nigrae. Et bonae ex
-----------------------------------------------------------
abiete naves Tharsis, quae fluctibus supernatent mundi, et tutum remigium 
salutis exhibeant.
        

          15.
          Unde et in Evangelio Dominus noster visibiles capitis et intelligibiles 
capillos quosdam esse significans, ait: Sed et capilli capitis vestri omnes 
numerati sunt, spiritalium videlicet significans facta virtutum; neque 
enim de capillis nostris cura est Deo. Quamquam et illud non absurdum sit 
aestimare, quia pro majestate divina eum latere nihil possit.
        

          16.
          Sed quid mihi prodest, si Deus ipse omnes meos novit capillos? 
Illud mihi redundat et proficit, si bonorum operum pervigil testis, remunerationem 
gloriae donet aeternae. Denique et ipse Samson non corporales, sed intelligibiles 
hos capillos esse declarans
-----------------------------------------------------------
ait: Et si tonsus fuero, discedet a me virtus mea. Hoc de mysterio: 
nunc lectionis seriem consideremus.
        


          CAPUT PRIMUM.
Spiritum Domini etiam Dominum ac virtutem esse, nec in hoc Patri vel Filio 
inferiorem.

            17.
            Supra habes quia Benedixit ei Dominus, et coepit Spiritus Domini 
comitari cum eo. 
Item ait: Si tonsus fuero, discedet a me virtus mea. Posteaquam tonsus 
est, vide Scriptura quid dicat: Dominus, inquit, discessit ab eo.
-----------------------------------------------------------

          

            18.
            Vides ergo quia ille qui comitabatur, ipse discessit. Idem 
est ergo Dominus, qui Spiritus Domini, hoc est, ipsum Spiritum Dei, Dominum 
nuncupavit, sicut et Apostolus ait: Dominus autem Spiritus est: ubi autem 
Spiritus Domini, ibi libertas. Habes ergo Dominum dictum etiam Spiritum 
sanctum; non enim unus, sed unum sunt Spiritus sanctus et Filius.
          

            19.
            Hoc quoque loco virtutem dixit, et Spiritum significavit. Sicut 
enim Pater virtus, ita et Filius virtus, et Spiritus sanctus est virtus. 
De Filio legisti, Christum Dei virtutem esse, et Dei sapientiam. Legimus 
etiam quia virtus est Pater, sicut scriptum est: Videbitis Filium hominis 
sedentem ad dexteram virtutis Dei (Matth. XXVI,
-----------------------------------------------------------
64). Hic utique virtutem Patrem dixit, cujus ad dexteram Filius sedet, 
sicut habes: Dixit Dominus 638 Domino meo: Sede ad dexteram meam. 
Virtutem etiam Spiritum sanctum ipse Dominus nuncupavit dicens: Accipietis 
virtutem, adveniente in vos Spiritu sancto.
          
        


          CAPUT II.
Unum esse Patris et Filii et Spiritus sancti consilium.

            20.
            Ipse enim Spiritus virtus est, quia legisti: Spiritum consilii 
atque virtutis. Et sicut Filius magni consilii Angelus, ita etiam 
Spiritus consilii est, ut unum scias Patris et Filii et Spiritus sancti 
esse consilium. Consilium non de rebus incertis aliquibus, sed praecognitis 
et statutis.
-----------------------------------------------------------

          

            21.
            Arbitrum autem divini consilii Spiritum, etiam inde cognosce. 
Nam cum supradocuerimus arbitrum baptismatis esse Spiritum sanctum, 
baptismum autem Dei esse consilium legerimus sicut habes: Pharisaei autem 
consilium Dei spreverunt in se, non baptizati ab eo; liquido claret, 
cum sine Spiritu baptisma esse non possit, sine Spiritu quoque non esse 
consilium Dei.
          

            22.
            Et ut sciamus plenius virtutem esse Spiritum, scire debemus 
ipsum esse promissum, quando dixit Dominus: Effundam de Spiritu meo super 
omnem carnem. Ille ergo qui promissus est nobis, ipse est virtus; 
sicut etiam in Evangelio idem Dei Filius declaravit dicens: Et ego mitto 
promissa Patris mei in vos, vos autem sedete in civitate, quousque
-----------------------------------------------------------
induamini virtute ex alto.
          

            23.
            Eousque autem virtutem esse Spiritum sanctum evangelista significat, 
ut et cum vi magna eum sanctus Lucas descendisse memoraret, dicens: Et
-----------------------------------------------------------
factus est subito de coelo sonus, tamquam vi magna Spiritus ferretur.
          

            24.
            Sed ne rursus putes ad sensibilia et corporalia hoc esse vertendum, 
accipe quia sic descendit et Spiritus, quemadmodum descensurus est Christus. 
Nam et ipse cum virtute descendet, sicut habes: Videbunt Filium hominis 
venientem in nubibus coeli, in virtute maxima et majestate.
          

            25.
            Quomodo enim non est una virtus atque eadem potestas; cum unum 
opus, unum judicium, unum templum, una vivificatio, una sanctificatio, 
unum etiam regnum sit Patris et Filii et Spiritus sancti?
          
        


          CAPUT III.
Sicut vita est cognoscere Patrem et Filium, ita vitam esse cognoscere Spiritum 
sanctum; proindeque a
-----------------------------------------------------------
Patris divinitate non separandum.

            26.
            Dicant enim in quo dissimilitudinem divini operis arbitrentur. 
Quandoquidem sicut vita est cognoscere Patrem et Filium, quemadmodum ipse 
Dominus declaravit dicens: 639 Haec est autem vita aeterna, ut cognoscant 
te solum verum Deum, et quem misisti Jesum Christum; ita etiam vita 
est cognoscere Spiritum sanctum. Dicit enim Dominus: Si diligitis me, mandata 
mea servate: et ego rogabo Patrem, et alium paraclitum dabit vobis, ut 
maneat vobiscum in aeternum, Spiritum veritatis, quem mundus non potest 
accipere; quia non videt eum, nec cognoscit eum: vos autem scitis eum, 
quia apud vos manet, et in vobis est.
          

            27.
            Ergo mundus non habebat vitam aeternam,
-----------------------------------------------------------
quia non acceperat Spiritum: ubi autem Spiritus, ibi vita aeterna: ipse 
est enim Spiritus vitae operator aeternae. Unde miror, cur de solo et vero 
Deo Ariani moveant quaestionem. Sicut enim vita aeterna est cognoscere 
solum et verum Deum, ita vita aeterna est cognoscere Jesum Christum, ita 
vita aeterna est cognoscere Spiritum sanctum: quem sic non videt mundus, 
quemadmodum Patrem: sic non cognoscit, quemadmodum Filium. Qui autem de 
hoc mundo non est, habet vitam aeternam, et cum ipso manet Spiritus in 
aeternum, qui est lumen vitae aeternae.
          

            28.
            Ergo si hoc confert cognitio solius veri Dei, quod confert 
Filii Spiritusque cognitio, cur Filium et Spiritum a veri Dei honore secernis, 
cum a magnitudine beneficii non secernas? Aut enim credas necesse
-----------------------------------------------------------
est solius verae divinitatis esse hoc maximum munus, et solam et veram 
divinitatem sicut et Patris, ita et Filii et Spiritus confitebere: aut 
si dixeris quia vitam aeternam potest et is conferre, qui verus
-----------------------------------------------------------
Deus non sit; incides ut Patri magis derogare videaris, cujus opus non 
putes solius verae divinitatis esse praecipuum, sed creaturae operibus 
conferendum.
          
        


          CAPUT IV.
Spiritum sanctum non secus ac Patrem et Filium, operatione non diversa 
vivificare.

            29.
            Quid autem mirum si Spiritus operator est vitae, qui vivificat 
sicut Pater, vivificat sicut Filius? Vivificare autem quis abnuat 
esse majestatis aeternae? Scriptum est enim: Vivifica servum tuum. 
Vivificatur ergo qui servus est, hoc est, homo, qui vitam ante non habuit, 
sed ut haberet, accepit.
          

            30.
            Videamus igitur utrum vivificetur Spiritus, an ipse vivificet. 
Sed scriptum est: Littera occidit, Spiritus
-----------------------------------------------------------
autem vivificat. Ergo vivificat Spiritus.
          

            31.
            Sed ut intelligas Patris et Filii et Spiritus sancti vivificationem 
non esse divisam, accipe quia vivificationis quoque unitas sit; quando 
ipse per Spiritum vivificat Deus; dixit enim Paulus: Qui suscitavit Christum 
ex mortuis, vivificabit et mortalia corpora vestra propter inhabitantem 
Spiritum ejus in vobis. 640
          
        


          CAPUT V.
Sicut Patrem ac Filium, ita etiam Spiritum creatorem in Scriptura significari. 
Hoc ipsum a paganis quoque scriptoribus adumbratum: sed planissime demonstratum 
esse in mysterio incarnationis, de qua ubi delibavit Ambrosius nonnulla, 
coeptum argumentum
-----------------------------------------------------------
ex eo quod adoratio, quae soli debetur creatori, etiam Spiritui debeatur, 
confirmat.

            32.
            Quis vero dubitare potest quia vivificet omnia Spiritus sanctus, 
quando et ipse sicut Pater et Filius, creator est omnium, nec quidquam 
nisi cum Spiritu sancto Deus omnipotens Pater intelligatur operatus; quandoquidem 
et in principio creaturae Spiritus superferebatur super aquam?
          

            33.
            Itaque cum superferebatur Spiritus, nulla erat gratia creaturae: 
postea vero quam operationem Spiritus etiam creatura mundi istius suscepit, 
omnem hanc gratiae meruit venustatem, qua mundus illuxit. Denique sine 
Spiritu sancto universitatis gratiam manere non posse Propheta declaravit 
dicens: Auferes
-----------------------------------------------------------
Spiritum eorum, et deficient, et in pulverem suum revertentur. Emitte Spiritum 
tuum, et creabuntur, et innovabis omnem faciem terrae. Non solum igitur 
sine Spiritu docuit omnem creaturam
-----------------------------------------------------------
stare non posse, sed etiam creatorem totius esse Spiritum creaturae.
          

            34.
            Et quis neget opus esse Spiritus sancti quod creata est terra, 
cujus opus est quod novatur? Nam si negare cupiant quod per Spiritum sit 
creata; cum per Spiritum novandam negare non possint; meliorem ergo operationem 
Spiritus sancti, quam Patris et Filii, qui cupiunt separare, defendent: 
quod abhorret a vero; neque enim dubium est quod novata terra melior, quam 
creata sit. Aut si primo sine operatione Spiritus sancti terram Pater fecit 
et Filius: postea vero Spiritus sancti operatio copulabatur; videbitur 
id quod factum est, ejus quod accessit eguisse praesidio. Sed absit ut 
hoc quisquam existimet, ut operatio divina varietatem creatoris
-----------------------------------------------------------
quam Manichaeus inducit, habere credatur.
          

            35.
            An vero sine opere Spiritus sancti substantiam putamus esse 
terrarum, sine cujus opere nec coeli convexa subsistunt? Scriptum est enim: 
Verbo Domini coeli firmati sunt, et Spiritu oris ejus omnis virtus eorum. 
Adverte quid dicat: Omnem, inquit, virtutem coelorum ad Spiritum esse referendam. 
Qui enim superferebatur, antequam terra fieret, quomodo cum terra fieret, 
feriabatur?
          

            36.
            Gentiles homines per umbram quamdam nostros secuti, quia veritatem 
Spiritus haurire non poterant; quod coelum ac terras, lunae 641 quoque 
stellarumque micantium globos Spiritus intus alat, suis versibus indiderunt. 
Ergo illi per Spiritum non negant virtutem subsistere creaturae: nos qui 
legimus,
-----------------------------------------------------------
denegamus? Sed flatilem putatis ab illis spiritum designatum. Si illi auctorem 
omnium flatilem Spiritum declararunt, nos dubitamus Spiritum Dei esse omnium 
creatorem?
          

            37.
            Sed quid alienis immoror? Accipiant documentum evidens, nihil 
posse esse quod Spiritus sanctus negetur operatus, nec de Angelis, nec 
de Archangelis, nec de Thronis, nec de Dominationibus posse dubitari, quod 
ejus operatione subsistant; quandoquidem ipse secundum carnem Dominus, 
cui angeli serviebant, Spiritu in Virginem superveniente, genitus sit; 
sicut et secundum Matthaeum ad Joseph angelus dixit: Joseph, fili David, 
noli timere accipere Mariam uxorem tuam; quod enim ex ea nascetur, de Spiritu 
sancto est. Et secundum Lucam
-----------------------------------------------------------
dixit ad Mariam: Spiritus sanctus superveniet in te.
          

            38.
            Opus ergo Spiritus Virginis partus est. Opus Spiritus fructus 
est ventris, secundum quod scriptum
-----------------------------------------------------------
est: Benedicta tu inter mulieres, et benedictus fructus ventris tui. 
Opus Spiritus flos radicis est: ille, inquam, flos, de quo bene est prophetatum: 
Exiet virga de radice Jesse, et flos de radice ejus ascendet. Radix 
Jesse patriarchae familia Judaeorum, virga Maria, flos Mariae Christus; 
qui bonum odorem fidei toto sparsurus orbe, virginali ex utero germinavit, 
sicut ipse dixit: Ego flos campi, et lilium convallium.
          

            39.
            Flos odorem suum et succisus reservat, et contritus accumulat, 
nec avulsus amittit; ita et Dominus Jesus in illo patibulo crucis, nec 
contritus emarcuit, nec avulsus evanuit; et illa lanceae punctione succisus, 
sacro speciosior fusi cruoris colore vernavit, mori ipse nescius, et mortuis 
aeternae vitae munus exhalans. In hoc igitur Spiritus sanctus
-----------------------------------------------------------
virgae regalis flore requievit.
          

            40.
            Bona virga, ut quidam putant, est caro Domini, quae de radice 
terrena ad superna se subrigens, odoriferos sacrae fructus religionis circumtulit 
mundo, mysteria divinae generationis, et gratiam coelestibus altaribus 
superfundens.
          

            41.
            Dubitare ergo non possumus Spiritum creatorem, quem Dominicae 
cognoscimus incarnationis auctorem. Quis enim dubitet, cum in principio 
Evangelii habeas, quia Christi generatio 642 sic erat: Cum desponsata esset 
Maria Joseph, antequam convenirent, inventa est in utero habens ex Spirituc 
santo?
          

            42.
            Nam licet plerique habeant, de Spiritu, Graecus tamen unde 
transtulerunt Latini, ἐκ Πνεύματος ἁγίου
-----------------------------------------------------------
dixit, hoc est, ex Spiritu sancto. Quod enim ex aliquo est, aut ex substantia 
est, aut ex potestate ejus. Ex substantia, sicut Filius, qui ait: Ex ore 
Altissimi prodivi, sicut Spiritus, qui a Patre procedit; de quo dicit 
Filius: Ille me clarificabit;
-----------------------------------------------------------
quia de meo accipiet. Ex potestate autem, sicut illud est: Unus Deus 
Pater, ex quo omnia.
          

            43.
            Quomodo ergo in utero habuit Maria ex Spiritu sancto? Si quasi 
ex substantia: ergo Spiritus in carnem et ossa conversus est? Non utique. 
Si quasi ex operatione et potestate ejus Virgo concepit; quis neget Spiritum 
creatorem?
          

            44.
            Quid quod etiam Job creatorem suum Spiritum evidenter ostendit 
dicens: Spiritus divinus, qui fecit me? Et divinum utique et creatorem 
uno versiculo demonstravit.  Si igitur creator est Spiritus, 
non est utique creatura; creaturam enim Apostolus creatoremque divisit 
dicens: Servierunt creaturae potius quam creatori.
-----------------------------------------------------------

          

            45.
            Simul creatori admonet serviendum, damnando eos qui serviunt 
creaturae, cum creatori servitium debeamus. Et quoniam creatorem Spiritum 
noverat, docet eidem serviendum, dicens: Videte canes, videte malos operarios, 
videte concisionem; nos enim sumus circumcisio, qui Spiritui Dei servimus.
          

            46.
            Quod si quis de Latinorum codicum varietate contendit, quorum 
aliquos perfidi falsaverunt, Graecos inspiciat codices, et advertat quia 
ibi scriptum est: οἱ Πνεύματι Θεοῦ λατρεύοντες, quod interpretatur Latinus: 
qui Spiritui Dei servimus.
          

            47.
            Ergo cum serviendum dicat Spiritui idem Apostolus, qui non 
creaturae, sed creatori asserit serviendum; evidenter utique et ipse sanctum 
ostendit Spiritum creatorem, et in aeternae divinitatis
-----------------------------------------------------------
honore venerandum; quia scriptum est: Dominum Deum tuum adorabis, et ipsi 
soli servies. 643
          
        


          CAPUT VI.
Objicientibus ex verbis Amos creari Spiritum, reponitur hanc vocem illic 
intelligendam de vento, qui saepius
-----------------------------------------------------------
creatur: quod sane dici non potest de Spiritu sancto; quippe qui et aeternus 
sit, nec morte, aut haeretica in Patrem refusione resolvi possit. Quod 
si urgeant pervicacius eumdem locum de Spiritu sancto scriptum fuisse, 
docet recurrendum ad expositionem spiritualem; Christum enim adventu suo 
tonitrua, id est, verborum divinorum vim firmavisse: per Spiritum autem 
humanam animam significari, sicut et carnem a Christo susceptam. Hujus 
porro cum quaelibet Trinitatis persona vere sit creatrix, inde astruitur 
Spiritum similiter incarnationis Domini auctorem esse, qui rerum omnium 
creator jam ante assertus est.

            48.
             Nec me praeterit haereticos objectare consuevisse 
ideo videri creatum Spiritum
-----------------------------------------------------------
sanctum, quia plerique eorum ad argumentum astruendae suae impietatis adsciscunt 
illud, quod Amos de flatu ventorum locutus est, ut ipse propheticus sermo 
declarat. Sic enim habes: Ecce ego firmans tonitruum, et creans spiritum, 
et nuntians in homines Christum suum, faciens lucem et nebulam, et ascendens 
super excelsa, Dominus Deus omnipotens nomen est ei.
          

            49.
            Si hinc faciunt quaestionem, quod creatum Spiritum dixit, quia 
creatur Spiritus Esdras nos docuit, dicens in quarto libro: Et in die secundo 
iterum creasti spiritum firmamenti; tamen ut propositis inhaereamus, 
his videlicet quae Amos dixit, nonne evidenter dictorum testificatur series 
de istius creatura mundi locutum prophetam?
-----------------------------------------------------------

          

            50.
            Denique ita coepit: Ego Dominus firmans tonitruum, et creans 
spiritum. Ipse ordo nos doceat; nam si de Spiritu sancto dicere voluisset, 
non de tonitruo utique praemisisset. Neque enim antiquiora tonitrua sunt, 
quam Spiritus sanctus: quamvis impii sint, tamen id non audent dicere. 
Deinde cum subjectum videamus esse de luce et nebula, nonne manifestum 
est quod de creatura mundi dictum intelligendum sit? Cum enim fiunt aliquae 
tempestates istius mundi, praecedere tonitrua, sequi ventorum flatus, coelum 
nebulis caligare, lucem refundi ex tenebris, ipso usu quotidiano, exemploque 
cognoscimus. Nam etiam flatus ventorum spiritus dicitur, sicut scriptum 
est: Ignis et sulphur, et Spiritus procellae.
          

            51.
            Et ut scires quia hunc spiritum dixit, ait:
-----------------------------------------------------------
Firmans tonitruum, et creans spiritum; quia frequenter creantur ista, cum 
fiunt: Spiritus autem sanctus aeternus est; quem si quis audet dicere creatum, 
non potest tamen dicere quod quotidie creatur, sicut flabra ventorum. Denique 
ipsa Sapientia secundum suscepti locuta corporis sacramentum, ait: Dominus 
creavit me. Quamvis ventura prophetaret,
-----------------------------------------------------------
tamen quia praedestinatus erat Domini Salvatoris adventus; 644 non dixit, 
creat me, sed creavit, ne frequenter, sed semel crederent ex virgine Maria 
Jesu corpus esse generandum.
          

            52.
            Et hoc igitur quod velut quotidianam operationem Dei in tonitrui 
firmamento, et in Spiritus creatione propheta declaravit, intelligere nefas 
est, ut de Spiritu sancto tale aliquid aestimemus, quem ipsi impii ante 
saecula esse negare non possunt; unde et semper eum esse, et semper manere 
pia assertione testamur. Neque enim qui ante mundum superferebatur super 
aquas, potest videri coepisse post mundum: aut multos esse Spiritus 
sanctos aestimari fas est, qui veluti quotidiana generatione generentur. 
Absit ut se quisquam tali impietate contaminet;
-----------------------------------------------------------
ut dicat frequenter creari, aut umquam creari Spiritum sanctum. Cur enim 
frequenter creari videatur, non intelligo; nisi forte et mori eum credant 
frequenter, et frequenter creari. Sed quemadmodum mori potest Spiritus 
vitae? Ergo si mori non potest, causam non habet cur saepius sit creandus.
          

            53.
            At qui aliter putant, in illud sacrilegium recidunt, ut non 
distinguant Spiritum sanctum, qui prolativum Verbum putant in Patrem redire, 
prolativum Spiritum in Deum refundi; ut unius refusio sit, et quaedam vicissitudo 
in varias formas se saepe mutantis: cum Patris et Filii et Spiritus sancti 
manens semper immutabilisque distinctio, unitatem suae teneat potestatis.
          

            54.
            Si quis tamen propheticum dictum ideo derivandum
-----------------------------------------------------------
putat ad interpretationem Spiritus sancti, quia habet: Annuntians in homines 
Christum suum; is ad incarnationis Dominicae mysterium dictum facilius 
derivabit. Nam si te movet quia spiritum dixit, et ideo non hoc putas derivandum 
ad mysterium assumptionis humanae; prosequere Scripturas, et invenies optime 
congruere de Christo, de quo bene convenit aestimari quia firmavit tonitrua 
adventu suo, vim videlicet et sonum coelestium Scripturarum, quarum velut 
quodam tonitruo mentes nostrae redduntur attonitae, ut timere discamus, 
et reverentiam coelestibus deferamus oraculis.
          

            55.
            Denique in Evangelio fratres Domini filii tonitrui dicebantur; 
et cum vox Patris facta esset dicentis
-----------------------------------------------------------
ad Filium: Et honorificavi, et iterum honorificabo; Judaei dicebant: 
Tonitruum factum est illi. Nam licet gratiam veritatis haurire non 
possent, tamen confitebantur inviti, et ignari mysterium loquebantur; eo 
quod magnum Patris de Filio testimonium resultabat. In Job quoque libro 
Scriptura dicit: Firmamentum quoque tonitrui
-----------------------------------------------------------
sui quis scit quando faciet? Utique si ad haec commotionum coelestium 
tonitrua pertinerent, non futura eorum firmamenta, sed facta dixisset.
          

            56.
            Ergo tonitrua ad sermones Domini retulit, quorum in omnem terram 
exivit sonus: spiritum autem hoc loco animam, quam suscepit rationabilem 
atque perfectam, intelligimus; quia Scriptura frequenter et animam hominis 
645 spiritus vocabulo designat, sicut habes: Qui creat spiritum hominis 
in ipso. Unde et Dominus animam suam spiritus appellatione significans 
ait: In manus tuas commendo spiritum meum.
          

            57.
            Et ut scires quia de Jesu Domini descensione memoravit, addidit 
quod nuntiaret in homines Christum
-----------------------------------------------------------
suum; annuntiavit enim in baptismate, dicens: Tu es Filius meus dilectissimus, 
in quo bene complacui. Annuntiavit in monte, dicens: Hic est Filius 
meus dilectus, ipsum audite. Annuntiavit in passione, cum sol recessit, 
maria terraeque tremuerunt. Annuntiavit in centurione, qui ait: Vere Dei 
Filius erat iste.
          

            58.
            Totum igitur hunc locum aut ad simplicem intellectum istius 
flatus qui vivendo hauritur, aut ad mysterium Dominici corporis referre 
debemus, nam si hic creatum dixisset Spiritum sanctum, utique et alibi 
idem Scriptura declarare potuisset, sicut de Filio Dei frequenter legimus 
quia secundum carnem et factus est et creatus.
-----------------------------------------------------------

          

            59.
            Cujus tamen majestatem in eo ipso quod carnem pro nobis suscepit, 
considerare nos convenit; ut divinam potentiam in ipsa corporis assumptione 
videamus . Etenim sicut legimus quia creavit Pater Dominicae 
incarnationis sacramentum, creavit et Spiritus; ita etiam legimus quod 
et ipse Christus suum corpus creavit; creavit enim Pater, secundum quod 
scriptum est: Dominus creavit me; et alibi: Misit Deus Filium suum 
factum ex muliere, factum sub Lege. Creavit et Spiritus illud omne 
mysterium, secundum quod legimus, quia inventa est Maria in utero habens 
ex Spiritu sancto.
          

            60.
            Habes quia creavit Pater, creavit et Spiritus: accipe quia 
creavit et Filius Dei, dicente Salomone:
-----------------------------------------------------------
Sapientia fecit sibi domum. Ergo Spiritus sanctus qui creavit Dominicae 
incarnationis sacramentum, quod super omnes est creaturas, quomodo esse 
potest creatura?
          

            61.
            De generalitate autem supra ostendimusquia secundum carnem 
creator est noster Spiritus sanctus in homine exteriore: nunc ostendamus 
quia creator est noster, etiam secundum gratiae sacramentum. Et sicut creat 
Pater, ita creat et
-----------------------------------------------------------
Filius, ita creat et Spiritus sanctus, sicut legimus, dicente Paulo: Dei 
enim donum est, non ex operibus, ne quis glorietur; ipsius enim sumus factura, 
creati in Christo Jesu in operibus bonis.
          
        


          CAPUT VII.
Creationis spiritalis seu regenerationis non minus auctorem Spiritum esse, 
quam Patrem ac Filium. In quo consistat illa creatio, ejusque praestantia: 
et quomodo quod membra et corpus Deo tribuere videntur sacri codices, debeat 
intelligi?

            62.
             Ergo creat Pater in operibus bonis: creat 
et Filius; quia scriptum est: Quotquot autem eum receperunt, dedit eis 
potestatem filios Dei fieri, his qui credunt in nomine ejus: qui non ex 
sanguinibus, neque ex voluntate carnis, neque ex voluntate
-----------------------------------------------------------
viri, sed ex Deo nati sunt. 646
          

            63.
            Similiter ex Spiritu secundum gratiam nos renasci Dominus ipse 
testatur, dicens: Quod natum est ex carne, caro est; quia de carne natum 
est: et quod natum est de spiritu, spiritus est; quia Deus spiritus est. 
Noli mirari quia dixi tibi: Oportet vos nasci denuo. Spiritus ubi vult 
spirat, et vocem ejus audis: sed nescis unde veniat, aut quo vadat; sic 
est omnis qui natus est de Spiritu.
          

            64.
            Claret igitur spiritalis quoque generationis auctorem esse 
Spiritum sanctum; quia secundum Deum creamur, ut filii Dei simus. Ergo 
cum ille nos in regnum suum per adoptionem sacrae regenerationis assumpserit, 
nos ei quod suum est, denegamus? Ille nos supernae regenerationis fecit 
haeredes, nos
-----------------------------------------------------------
haereditatem vindicamus, refutamus auctorem? Sed non potest manere beneficium, 
cum auctor excluditur; nec auctor sine munere, nec sine auctore munus. 
Si vindicas gratiam, crede potentiam: si refutas potentiam, gratiam ne 
requiras. Qui Spiritum negavit, statim negavit et donum. Nam si auctor 
vilis, quomodo dona pretiosa? Cur nostris ipsi muneribus invidemus, spem 
imminuimus, dignitatem repudiamus, consolatorem negamus?
          

            65.
            Sed illum negare non possumus. Absit enim ut negemus quod maximum 
est, cum Apostolus dicat: Vos autem, fratres, secundum Isaac promissionis 
filii estis: sed sicut tunc qui secundum carnem natus est, persequebatur 
eum qui secundum Spiritum. Iterum utique subauditur de
-----------------------------------------------------------
superioribus, qui secundum Spiritum natus est. Qui ergo secundum Spiritum 
nascitur, secundum Deum nascitur. Renascimur autem, quando in interiore 
renovamur affectu, et exterioris hominis vetustatem deponimus. Et ideo 
ait iterum Apostolus: Renovamini autem Spiritu mentis vestrae, et induite 
novum hominem, qui secundum Deum creatus est in veritate, et justitia, 
et sanctitate. Audiant quemadmodum unitatem divinae operationis
-----------------------------------------------------------
Scriptura signaverit. Qui renovatur Spiritu mentis, induit novum hominem, 
qui secundum Deum creatus est.
          

            66.
            Sancti igitur Spiritus opus est regeneratio ista praestantior; 
et novi hujus hominis, qui creatur ad imaginem Dei, auctor est Spiritus: 
quem utique meliorem hoc exteriore esse nostro homine nemo dubitaverit. 
Siquidem coelestem alterum, terrenum alterum Apostolus significavit dicens: 
Qualis coelestis, tales et coelestes.
          

            67.
            Ergo cum coelestem faciat gratia spiritalis, quod terrenum 
creare possit, etiam sensu debemus advertere, licet careamus exemplis. 
Dicit enim alibi sanctus Job: Vivit Dominus, qui sic me judicat; et omnipotens, 
qui ad amaritudinem perduxit animam
-----------------------------------------------------------
meam: Spiritus autem divinus, qui est in naribus meis. Non utique 
spiritum hic auram vitalem hanc et spiramentum corporeum designavit, sed 
nares hic interioris sui hominis significat, quibus vitae odorem carpebat 
aeternae, et gratiam coelestis unguenti 647 geminis quibusdam sensibus 
hauriebat.
          

            68.
            Sunt enim nares spiritales, ut legimus, quas habet Sponsa Verbi, 
cui dicitur: Et odor naris tuae; et alibi: Odoratus est Dominus odorem 
suavitatis. Sunt ergo quaedam interioris membra hominis, cujus manus 
in actu, aures in auditu, pedes in processu quodam boni operis aestimantur. 
Itaque ex officiis, veluti quasdam colligimus membrorum figuras; neque 
enim
-----------------------------------------------------------
in interiore homine secundum carnalia aliquid nos convenit opinari.
          

            69.
             Et sunt quidam qui corporaliter Deum putant 
esse formatum, cum legunt aut manum ejus, aut digitum: nec advertunt quod 
haec non propter formam scripta sint corporis, quia in divinitate nec membra, 
nec partes sunt: sed propter unitatem divinitatis expressa, ut credamus 
quia impossibile est a Patre Deo vel Filium, vel Spiritum sanctum separari; 
cum plenitudo divinitatis velut corporaliter habitet in substantia Trinitatis. 
Ideo igitur et Filius Patris dextera nuncupatur, sicut lectum est: Dextera 
Domini fecit virtutem, dextera Domini exaltavit me.
          
        


          CAPUT VIII.


-----------------------------------------------------------

Argutiam haereticorum qui Deum idcirco dictitabunt in Spiritu, non autem 
cum Spiritu glorificandum, ut
-----------------------------------------------------------
hinc eumdem Spiritum esse inferiorem colligerent, diluit: quamobrem particulam 
in etiam Filio, immo et Patri quoque aptari planum facit: at e contrario 
cum creaturis etiam attribui sine ulla divinitatis injuria; proindeque 
in iisdem praepositionibus simpliciter agnoscendam divinarum personarum 
conjunctionem.

            70.
            Sed quid mirum si de verbis amentes homines faciunt quaestionem, 
cum faciant et de syllabis? Sunt enim qui hinc putent faciendam esse distantiam, 
quod dicant in Spiritu Deum, non cum Spiritu praedicandum: et ex una syllaba, 
vel usu quodam divinitatis aestimandum putent esse momentum, argumentantes 
quod si in Spiritu Deum praedicandum
-----------------------------------------------------------
putent, ministerium sancti Spiritus signare videantur: si vero cum Spiritu 
dicant Dei vel virtutem esse, vel gloriam, societatem quamdam et communionem 
Patris et Filii et Spiritus sancti designare videantur.
          

            71.
            Sed quis separet, quod non potest separari? quis dividat societatem, 
quam, individuam Christus ostendit? Ite, inquit, baptizate omnes gentes 
in nomine Patris et Filii et Spiritus sancti. Numquid hic vel circa 
Patrem vel Filium vel Spiritum sanctum aut verbum mutavit, aut syllabam? 
Non utique: sed In nomine, inquit, 648 Patris et Filii et Spiritus sancti. 
Idem de Spiritu quod de Patre et de se sonat. Unde nullum Spiritus sancti 
ministerium, sed consortium magis
-----------------------------------------------------------
honoris aut operis, cum in Spiritu dicitur, aestimatur.
          

            72.
            Considera et hic quia ad Patrem et Filium hoc opinionis vestrae 
praejudicium derivatur; quia hic non dixit: Cum Patris et Filii et Spiritus 
sancti nomine; sed in nomine: et tamen non ministerium aliquod Trinitatis 
hac syllaba exprimitur, sed potestas.
          

            73.
            Denique ut scias quia fidei non praejudicat syllaba, sed commendat 
fides syllabam, et Paulus loquitur in Christo. Nec ideo minor Christus 
est, quia Paulus locutus in Christo est, sicut habes: Coram Deo in Christo 
loquimur. Quemadmodum igitur Apostolus dicit quia in Christo loquimur; 
ita illud est quia loquimur in Spiritu; sicut
-----------------------------------------------------------
ipse Apostolus dixit: Nemo dicit Dominum Jesum, nisi in Spiritu sancto. 
Non subjectio
-----------------------------------------------------------
itaque hoc loco Spiritus sancti, sed gratiae copula designatur.
          

            74.
            Et ut scias discretionem non esse de syllaba, alibi quoque 
ait: Et haec quidem fuistis: sed abluti estis, sed sanctificati estis, 
sed justificati estis in nomine Jesu Christi, et in Spiritu Dei nostri. 
Quam multa possum hinc exempla proferre! Scriptum est enim: Omnes vos unum 
estis in Christo Jesu; 
et iterum: Ut nos essemus justitia Dei in ipso; et alio loco: Ut excidant 
a castitate, quae est in Christo Jesu.
          

            75.
            Verum quid ago? Dum enim similiter dico scriptum esse de Filio, 
quemadmodum de Spiritu
-----------------------------------------------------------
scriptum est, magis illud incurro; ut non quia de Filio scriptum est, religiose 
dictum videatur de Spiritu: sed quia idem de Spiritu scriptum est, etiam 
de Filio propter Spiritum objiciant derogatum. Dicunt enim: Numquid de 
Deo Patre scriptum est?
          

            76.
            Sed accipiant etiam de Deo Patre dictum: In Domino laudabo 
verbum; et: In te commemoratio 
mea semper; iterum alibi: Ut 
manifestentur opera ejus, quia in Deo sunt facta; et Paulus: In Deo 
qui omnia creavit; et iterum: Paulus et Sylvanus et Timotheus Ecclesiae 
Thessalonicensium in Deo Patre et Domino Jesu Christo; et in Evangelio: 
Ego
-----------------------------------------------------------
in Patre, et Pater in me. Scriptum 
est etiam: Qui gloriatur in Domino glorietur; et alibi: Vita autem 
nostra abscondita est cum Christo in Deo. Numquid hic plus Filio quam 
Patri detulit, ut in Deo nos diceret esse cum Christo? aut numquid plus 
nostra conditio quam 649 Spiritus gratia sibi vindicat; ut nos possimus 
esse cum Christo, Spiritus sanctus esse non possit? Et cum Christus velit 
esse nobiscum, sicut ipse dixit: Pater, quos dedisti mihi, volout ubi ego 
sum, et ipsi sint mecum, dedignetur esse cum Spiritu? Scriptum est 
etiam: Convenientibus vobis et meo Spiritu cum virtute Domini Jesu. 
Ergo nos cum virtute Domini convenimus, et audemus dicere
-----------------------------------------------------------
quod nolit Dominus Jesus cum Spiritu convenire, qui non dedignatur convenire 
nobiscum.
-----------------------------------------------------------

          

            77.
            Nullam igitur distantiam putat Apostolus hac an illa syllaba 
utaris. Syllaba enim conjunctionis est, conjunctio autem sejunctionem non 
facit; neque enim si divideret, conjunctio diceretur.
          

            78.
            Quid igitur te movet ut dicas quia gloria est Deo Patri, vel 
Christo ejus, vita, virtus, magnificentia, potestas in Spiritu sancto, 
et nolis dicere cum Spiritu sancto? An quia times ne et Spiritum cum Patre 
et Filio sociare videaris? Sed audi et de Spiritu scriptum: Lex enim Spiritus 
vitae in Christo Jesu. Et alibi Deus Pater dicit: Et adorabunt te, 
et in te deprecabuntur. In Christo orare nos debere Deus Pater dicit; 
et tu putas Spiritui derogari, si in eo gloria Christi esse dicatur?
-----------------------------------------------------------

          

            79.
            Audi quod times de Spiritu confiteri, non timuisse de se sibi 
Apostolum vindicare; ait enim: Dissolvi, et cum Christo esse multo melius. 
Cum quo igitur est Apostolus, cum eo negas esse Spiritum, per quem Apostolus 
meruit esse cum Christo?
          

            80.
            Quae igitur ratio est, ut in Spiritu malis dicere, quam cum 
Spiritu gloriam Dei esse vel Christi? An quia si dicas in Spiritu, minor 
Christo Spiritus declaratur? Quamvis hoc refutabile sit, ut majorem Dominum 
facias et minorem; tamen cum lectum sit: Quia pro nobis peccatum factus 
est Christus ut nos essemus justitia Dei in ipso; ille invenitur potissimus, 
in quo sumus nos infimi. Sic et alibi habes: Quia omnia in ipso constant 
(Colos.
-----------------------------------------------------------
I, 17), hoc est in ejus virtute. Nec comparari possunt illi, quae in eo 
constant; quia ex virtute ejus ut constent, substantiam consequuntur.
          

            81.
            Numquid igitur sic Deum regnare vultis in Spiritu, ut virtus 
Spiritus regnandi Deo principium quasi fons quidam substantiae largiatur? 
Sed hoc impium est. Et ideo ut unam Patris et Filii et Spiritus sancti 
majores nostri dicerent potestatem cum spiritu gloriam Christi esse memorabant, 
quo individuam copulam declararent.
          

            82.
            Quomodo enim separatur Spiritus sanctus a Filio, cum ipse Spiritus 
testimonium reddat spiritui nostro quod sumus filii Dei? Si autem filii, 
et haeredes: haeredes quidem Dei, cohaeredes autem Christi
-----------------------------------------------------------
. Quis igitur tam amens, qui conjunctionem Spiritus et Christi dissociet 
sempiternam;
-----------------------------------------------------------
cum Spiritus etiam disjuncta connectat, per quem Christi efficimur cohaeredes? 
650
          

            83.
            Si tamen, inquit, compatimur, ut et conglorificemur. Si 
nos ergo conglorificabimur cum Christo per Spiritum, quomodo et ipsum conglorificari 
Christo Spiritum recusamus? Dissociamus vitam Christi et Spiritus sancti, 
cum Spiritus dicat quod simul victuri sumus cum Dei Filio? Dicit enim Apostolus: 
Si autem mortui sumus cum Christo, credimus quod etiam simul vivemus cum 
illo; deinde alibi: Si enim compatimur, inquit, et convivemus: nec 
solum convivemus, sed etiam conglorificabimur: nec solum conglorificabimur, 
sed etiam conregnabimus.
          

            84.
            Non est igitur in syllabis istis ulla discretio;
-----------------------------------------------------------
utraque enim syllaba conjunctionis est. Denique saepe reperimus in Scripturis 
alteram interpositam, et alteram intellectam, sicut scriptum est: Introibo 
in domum tuam in holocaustis, hoc est, cum holocaustis; et alibi: 
Eduxit, inquit, eos in argento et auro, hoc est, cum argento et auro. 
Alibi quoque ait: Non egredieris in virtutibus nobiscum; pro eo quod 
est, cum virtutibus. Ergo cum et in usu sermonis calumnia esse non possit, 
et ex sermone calumnia divinitati non debeat excitari, opus est ut ad justitiam 
corde credatur, et ex fide cordis fiat ad salutem in ore confessio. 
Sed qui corde non credunt, calumniam strunt verbis.
          
        


          CAPUT IX.

-----------------------------------------------------------
Apostolicum locum quo haeretici, ut discrimen inducerent inter personas 
divinas, abutebantur, exponit: et declarata haereticae interpretationis 
impietate, ostendit locum integrum de singulis personis recte dici posse; 
quem tamen proprie ad Filium pertinere astruit: postremo quod affirmaverat 
omnia ejusdem loci membra unicuique personae convenire, multis confirmat 
testimoniis: et eo ipso quod Patri competit, ut dicatur ex illo omnia, 
eidem etiam tribui posse per illum et in illo omnia scite colligit.

            85.
            Denique simile et illud est, quod aiunt discretionem esse, 
quia scriptum est: Nobis autem unus Deus Pater, ex quo omnia, et nos in 
illum: et unus Dominus Jesus Christus per quem omnia, et nos per ipsum. 
Volunt enim cum dicitur, ex
-----------------------------------------------------------
illo, materiam designari: cum dicitur, per illum, quoddam vel instrumentum 
operis, vel ministerium declarari: cum autem dicitur, in illo, aut locus 
significetur aut tempus, in quo omnia facta videantur.
          

            86.
            Ita igitur distantiam quamdam substantiae probare desiderant, 
tamquam instrumentum ab operatore proprio vel auctore, et tamquam tempus 
aut locum ab instrumento dirimere gestientes. Numquid ergo alienus secundum 
naturam Filius a Patre; quia alienum instrumentum ab operatore proprio 
vel auctore?
-----------------------------------------------------------
aut numquid alienus Filius a Spiritu; quia ab instrumenti genere aut locus 
separatur aut tempus?
          

            87.
            Compara nunc assertiones nostras. Illi volunt ex Deo tamquam 
ex natura Dei esse 651 materiam, ut si dicas ex ligno arcam esse factam, 
ex lapide statuam: ita ex Deo materiam processisse, et eamdem materiam 
tamquam per instrumentum aliquod factam esse per Filium; ut non tam operatorem 
Filium, quam instrumentum operis esse declarent: et omnia ita facta in 
Spiritu, tamquam in aliquo loco facta vel tempore: singula singulis tribuunt, 
in commune omnia negant.
          

            88.
            Verum nos ostendimus ita ex Deo Patre esse omnia, ut nec amiserit 
Deus Pater, quod vel per
-----------------------------------------------------------
ipsum et in ipso omnia sint, nec tamquam ex materia ex ipso omnia sint: 
ita quoque per Dominum Filium esse omnia, ut non privatus sit eo, quod 
ex Filio sint omnia, et in ipso sint omnia: et ita omnia esse in Spiritu, 
ut doceamus omnia esse per Spiritum, et omnia esse de Spiritu.
          

            89.
            Nam istae syllabae, sicut illae de quibus superius diximus, 
se invicem signant. Non enim ita dixit Apostolus: Ex Deo omnia, et per 
Filium omnia; ut separabilem substantiam Patris Filiique signaret: sed 
ut inconfusibili distinctione quod alius Pater, alius sit Filius, edoceret. 
Non igitur tamquam compugnantes syllabae istae, sed tamquam sociae atque 
concordes sunt; ut etiam uni saepe conveniant, sicut scriptum est: Quia 
ex ipso, et per ipsum, et in ipso
-----------------------------------------------------------
sunt omnia.
          

            90.
            Quod si vere consideres unde translatum sit, de Filio dictum 
esse non ambiges. Dicit enim Apostolus secundum prophetiam Esaiae: Quis 
cognovit sensum Domini, aut quis consiliarius ejus fuit? Et addidit: 
Quia ex ipso, et per ipsum, et in ipso sunt omnia. Quod Esaias de operatore 
omnium dixit, sicut habes: Quis mensus est manu aquam, et coelum palmo, 
et universam terram clausa manu? Quis statuit montes in libra, et rupes 
in statera? Quis cognovit sensum Domini, aut quis consiliarius ejus fuit?
          

            91.
            Et addidit Apostolus: Quoniam ex ipso, et per ipsum, et in 
ipso sunt omnia. Quid est, ex ipso? Quod ex ipsius voluntate natura sit 
omnium, et ipse sit
-----------------------------------------------------------
auctor omnium, quae esse coeperunt. Per ipsum, quid est? Quia per ipsum 
constitutio et perseverantia omnibus impertita videatur. In ipso, quid 
est? Quia omnia admirabili quodam desiderio, et inenarrabili amore auctorem 
vitae et ministratorem gratiae suae ac muneris intuentur, secundum quod 
scriptum est: Oculi omnium in te sperant; et: Aperis manum tuam, et imples 
omnem animam bona voluntate.
          

            92.
            De Patre quoque si dicas: ideo ex ipso, quia ex ipso operatrix 
Sapientia, quae omnibus ex sua et
-----------------------------------------------------------
Patris voluntate dedit esse, quae non erant: Per ipsum, quia per Sapientiam 
ejus facta sunt omnia: In ipso, quia ipse est vivificatoriae fons substantiae, 
in quo vivimus et sumus et movemur.
          

            93.
            Ex Spiritu quoque, ut per ipsum formati, per ipsum firmati, 
in ipso roborati, vitae capiamus munus aeternae.
          

            94.
            Cum haec igitur vel Patri vel Filio vel 652 Spiritui sancto 
convenire videantur, nihil utique humile in his certum est declarari; cum 
et ex Filio dicamus esse pleraque, et multa per Patrem, sicut habes de 
Filio dictum: Ut augeamur in ipso per omnia, qui est caput Christus, ex 
quo totum, inquit, corpus compactum et connexum per omnem juncturam ministrationis 
in mensuram uniuscujusque partis, augmentum
-----------------------------------------------------------
corporis facit in aedificationem sui in charitate. Et iterum ad Colossenses 
de his qui non haberent cognitionem unigeniti Filii Dei: Quia non tenent, 
inquit, caput, ex quo omne corpus per compaginationes et colligationes 
subministratum et copulatum crescit in incrementum Dei; caput enim 
Christum esse Ecclesiae supra diximus. Et alibi habes quia de plenitudine 
ejus nos omnes accepimus. Et ipse Dominus dixit: De meo accipiet, 
et annuntiabit vobis.
          

            95.
            Similiter ut agnoscas unitatem, etiam de Spiritu dicitur: Quia 
qui seminat in Spiritu, de Spiritu metet vitam aeternam. Et Joannes 
ait:
-----------------------------------------------------------
Ex hoc cognoscimus quia in nobis est, quoniam de Spiritu suo dedit nobis. 
Et Angelus dicit: Quod ex ea nascetur, de Spiritu sancto est. Et Dominus 
ait quia quod natum est de Spiritu, Spiritus est.
          

            96.
            Ergo sicut ex Patre legimus esse omnia, ita et ex Filio posse 
dici omnia, per quem omnia sunt: et ex Spiritu esse omnia, in quo omnia 
sunt, testimoniis edocemur.
          

            97.
            Nunc consideremus utrum per Patrem esse aliquid docere possimus. 
Sed scriptum est: Paulus servus Christi per voluntatem Dei; et alibi: 
Unde jam non est servus, sed filius: si autem filius, et haeres per Deum; 
et alibi: Sicut resurrexit Christus a mortuis per gloriam Patris (Rom.,
-----------------------------------------------------------
VI, 4). Et alibi Deus Pater ad Filium dicit: Ecce proselyti venient ad 
te per me.
          

            98.
            Multa reperies alia, si quaeras per Patrem facta. Numquid ideo 
minor Pater, quia in Filio et ex Filio pleraque esse legimus: et per Patrem 
facta vel data plurima in Scripturis coelestibus reperimus?
          

            99.
            Sed etiam per Spiritum similiter legimus facta pleraque, sicut 
habes: Nobis autem revelavit Deus per Spiritum suum; et alibi: Bonum
-----------------------------------------------------------
depositum custodi per Spiritum sanctum; et ad Ephesios: Confortari 
per Spiritum ejus; et ad Corinthios: Alii enim datur per Spiritum 
sermo sapientiae; et alibi: Si autem per Spiritum facta carnis mortificaveritis, 
vivetis; et supra: Qui suscitavit Christum ex mortuis, vivificabit 
et mortalia corpora vestra per inhabitantem Spiritum ejus in vobis.
          

            100.
            Sed fortasse dicat: Ostende mihi specialiter lectum, quia ex 
Filio omnia, vel ex Spiritu omnia. At ego refero, ut et illi mihi lectum 
esse ostendant quia per Patrem omnia. Sed cum haec vel Patri probaverimus, 
vel Filio, vel Spiritui sancto convenire, nec ullam ex hujusmodi syllabis 
nasci posse divinae distantiam potestatis; non est dubium quin
-----------------------------------------------------------
per quem omnia, ex eo omnia: et ex quo omnia, per eum omnia: et in quo 
omnia, per cum 653 vel ex eo omnia esse intelligere debeamus. Omnis enim 
creatura et ex voluntate, et per operationem et in virtute est Trinitatis, 
sicut scriptum est: Faciamus hominem ad imaginem et similitudinem nostram; 
et alibi: Verbo Domini coeli firmati sunt, et Spiritu oris ejus omnis virtus 
eorum.
          
        


          CAPUT X.
Probaturus unam Trinitatis esse voluntatem, vocationem atque jussionem, 
docet non secus ac Pater et Filius Ecclesiam vocarunt, ita et Spiritum 
eam vocasse; idque ex electione Pauli et Barnabae ostendit, sed potissimum 
ex missione Petri ad Cornelium. Hic obiter ejusdem Spiritus potestate, 
ac trina Petri confessione perstrictis, in ejusdem apostoli visione adumbratam 
fuisse declarat vocationem
-----------------------------------------------------------
gentium, quae cum prius ferarum similes exsitissent, Spiritus opera deposuere 
feritatem. Tum ubi superiora ex alio loco stabilivit, in Hieremia in lacum 
a Judaeis demisso, et inde educto ab Abdemelech, Spiritus sancti ab iisdem 
Judaeis contemptui habiti, et a gentibus quas mundavit, honorati symbolum 
praeivisse demonstrat.

            101.
             Nec solum una operatio est ubique Patris et 
Filii et Spiritus sancti, sed etiam una atque eadem voluntas, una vocatio, 
una praeceptio: quod licet in illo magno ac salutari Ecclesiae spectare 
mysterio. Sicut enim Pater vocavit gentes ad Ecclesiam, dicens: Vocabo 
non plebem meam, plebem meam: et non dilectam, dilectam; et alibi: 
Domus mea domus orationis vocabitur omnibus gentibus: ita etiam Dominus 
Jesus
-----------------------------------------------------------
ad evocandam et congregandam Ecclesiam Paulum a se dicit electum, sicut 
habes ad Ananiam dictum a Domino Jesu: Vade, quoniam vas electionis est 
mihi hic ac ferendum nomen meum coram gentibus.
          

            102.
            Sicut ergo Pater Deus vocavit Ecclesiam, ita vocavit et Christus: 
et quemadmodum Christus vocavit, ita vocavit et Spiritus, dicens: Separate 
mihi Paulum et Barnabam in opus quo vocavi eos. Tunc jejunantes, inquit, 
et orantes, imposuerunt eis manus,
-----------------------------------------------------------
et dimiserunt eos. Ipsi autem praemissi ab Spiritu sancto devenerunt in 
Seleuciam. Ergo non solum Christi, sed etiam Spiritus sancti imperio 
apostolatum Paulus accepit, et ad congregationem gentium festinavit.
          

            103.
            Nec solus Paulus, sed etiam Petrus, sicut legimus in Actibus 
apostolorum. Nam cum in oratione vidisset coelum apertum, et quatuor initiis 
ligatum vas quoddam, tamquam linteum in quo erant omnia genera quadrupedum 
et ferarum et volucrum coeli, facta est vox ad eum: Surge, occide, et manduca. 
Et Petrus dixit: Absit, Domine: numquam manducavi commune et immundum. 
Et vox rursus ad eum: Quod Deus mundavit, tu commune ne dixeris. Hoc autem 
factum est per ter, et receptum est vas in
-----------------------------------------------------------
coelum. Ergo cum hoc secum Petrus tacitus cogitaret, et venissent 
ad eum Cornelii servuli ab Angelo 654 destinati, ait illi Spiritus: Ecce 
viri quaerunt te, surge itaque, et descende, et vade cum eis: ne dubites; 
quoniam ego misi illos.
          

            104.
            Quam evidenter expressit suam Spiritus sanctus potestatem? 
Primo omnium quia aspiravit oranti, adfuit deprecanti: deinde quoniam vocatus 
Petrus respondit, Domine, et ideo secundum evidentius meruit oraculum, 
quia confessus est Dominum. Sed quis iste sit Dominus Scriptura declarat; 
respondenti enim, is utique cui responderat, loquebatur: Spiritum autem 
ostendunt sequentia declaratum; quia ipse qui mysterium figurabat, mysterium 
revelabat.
-----------------------------------------------------------

          

            105.
            Simul illud adverte quia tertio repetita figura mysterii operationem 
Trinitatis expressit. Et ideo in mysteriis interrogatio trina defertur, 
et confirmatio trina celebratur: nec potest quis nisi trina confessione 
purgari. Unde et ipse Petrus in Evangeliotertio interrogatur, utrum 
diligat Dominum; ut trina responsione vincula, quae Dominum negando contraxerat, 
et quibus se ipse ligavit, absolverentur.
          

            106.
            Tum deinde quia ad Cornelium angelus mittitur, Petrum Spiritus 
sanctus alloquitur. Nec 
illud otiosum, quod cum in superioribus praemisisset: Quod Deus mundavit, 
tu ne commune dixeris; subito decidit super gentiles,
-----------------------------------------------------------
ut mundaret eos Spiritus sanctus; unde ostenditur operationem Spiritus 
operationem esse divinam. Petrus autem missus ab Spiritu, non exspectavit 
imperium Dei Patris, sed ipsius quoque Spiritus illud est confessus oraculum, 
ipsius Spiritus gratiam esse testatus est dicens: Si ergo eamdem gratiam 
illis
-----------------------------------------------------------
concessit Deus, sicut et nobis; ego quis eram, qui prohiberem Deum?
          

            107.
            Spiritus ergo sanctus est, qui nos ab illa gentili colluvione 
mundavit. In illis enim generibus quadrupedum, et ferarum, et volucrum 
figura erat conditionis humanae, quae ferarum modo bestialem videtur induta 
saevitiam, nisi Spiritus sanctificatione mitescat. Bona ergo gratia, quae 
ferinam rabiem spirituali simplicitate commutat: Eramus enim et nos aliquando 
insipientes, increduli, errantes, servientes desideriis et voluptatibus 
variis: nunc autem per renovationem Spiritus haeredes Christi, angelorum 
coepimus esse cohaeredes.
          

            108.
            Itaque Spiritu videns sanctus propheta David ex feris nos similes 
futuros esse coelestium: Increpa,
-----------------------------------------------------------
inquit, feras silvae, silvam videlicet significans non ferarum fragosam 
cursibus, nec bestiarum gemitibus inhorrentem, sed illam silvam de qua 
scriptum est: Invenimus eam in campis silvae. In qua, sicut dixit 
Propheta: justus ut palma florebit, et velut cedrus quae in Libano est, 
multiplicabitur. Illa silva, quae Verbi coelestis alimoniam propheticarum 
verticibus arborum concussa defluxit. Illa silva, ad quam Paulus lupus 
quidem raptor intravit, sed pastor exivit: In omnem enim terram exivit 
sonus eorum. 655
          

            109.
            Eramus ergo ferae, et ideo dicit Dominus: Attendite vobis a 
falsis prophetis, qui veniunt in vestitu ovium, intus autem sunt lupi rapaces 
(Matth.
-----------------------------------------------------------
VII, 15). Sed per Spiritum sanctum jam leonum saevitia, pardorum varietas, 
astutia vulpium, luporum rapacitas de nostris exolevit affectibus. Magna 
igitur gratia, quae coelo terras mutavit; ut conversatio nostra, sicut 
Apostolus dixit, in coelis sit, qui ante sicut ferae errabamus in 
silvis.
          

            110.
            Sed nec hoc tantum loco Petrus apostolus, sed etiam alibi in 
eodem libro a Spiritu sancto aedificatam Ecclesiam demonstravit. Habes 
enim dixisse eum: Deus qui novit corda hominum, testimonium perhibuit, 
dans his Spiritum sanctum, sicut et nobis; et nihil discrevit inter nos 
et illos, mundans per fidem corda eorum. In quo illud est contuendum, 
quia sicut Christus lapis est angularis, qui unitatem plebis utriusque 
connexuit, ita etiam Spiritus
-----------------------------------------------------------
sanctus non discrevit utriusque populi corda, sed junxit.
          

            111.
            Non ergo tamquam Judaeus contemnas Filium, quem annuntiaverunt 
prophetae; contemnas etiam Spiritum sanctum, contemnas Esaiam, contemnas 
Hieremiam, quem de lacu Judaicae domus ille assumptus
-----------------------------------------------------------
a Domino pannis et funibus elevavit. Verbum enim propheticum despiciens, 
in lacum demerserat eum populus Judaeorum. Nec quisquam inventus est de 
Judaeis qui levaret prophetam, sed unus Aethiops Abdemelech, sicut Scriptura 
testatur.
          

            112.
            In quo nomine figura pulcherrima est, quia sermonem propheticum, 
quem Judaei velut in coenum suae mentis carnisque detruserant, nos videlicet 
ex gentibus peccatores, nigri ante delictis, et quondam infructuosi elevavimus 
de profundo. Et ideo scriptum est: Aethiopia praelevabit manus suas 
Deo. In quo sanctae Ecclesiae species significatur, quae ait in Canticis 
canticorum: Nigra sum et decora, filiae Hierusalem;
-----------------------------------------------------------
nigra per culpam, decora per gratiam: nigra per conditionem, decora per 
redemptionem: aut certe nigra exercitii sui pulvere. Nigra ergo, dum praeliatur: 
decora est, dum victoriae suae insignibus coronatur.
          

            113.
            Et bene funibus levatur propheta; fidelis enim dixit: Funes 
ceciderunt mihi in praeclaris. Bene pannis; quia ipse Dominus, excusantibus 
his qui primo ad nuptias vocati fuerant, ad exitus viarum misit, ut quotquot 
invenirentur et boni et mali, ad nuptias vocarentur. His itaque pannis 
propheticum verbum levavit coeno. 656
          
        


          CAPUT XI.
Imitaturos nos Abdemelech, si credamus Filium et
-----------------------------------------------------------
Spiritum sanctum omnia cognoscere. Spiritui cognitionem hanc tribui in 
Scripturis; Filio quoque eamdem attribui. Filium a Spiritu clarificari, 
sicut et a Filio Spiritum: item ex eo quod Patrem, Filium atque Spiritum 
legamus eadem loqui, ac revelare, unitatem in ipsis naturae et scientiae 
agnoscendam: denique quod alta Dei scrutatur Spiritus, ignorantiae non 
esse; cum Pater et Filius etiam dicantur scrutatores, et Paulus tametsi 
a Christo domino electus, edoctus tamen fuerit a Spiritu.

            114.
             Eris igitur et tu Abdemelech, hoc est, assumptus 
a Domino, si de profundo gentilis imprudentiae levaveris Dei Verbum: si 
credideris quia non fallitur; non praeteritur Dei Filius,
-----------------------------------------------------------
non ignorat quae futura sunt; non fallitur etiam Spiritus sanctus, de quo 
dicit Dominus: Cum venerit autem ille Spiritus veritatis, deducet vos in 
omnem veritatem. Qui dicit omnem, nihil praeterit, non diem, non horam, 
non praeterita, non futura.
          

            115.
            Et ut scias quia et omnia novit, et futura annuntiat, et unius 
est scientiae cum Patre et Filio;
-----------------------------------------------------------
audi quid dicat de eo Dei veritas: Non enim loquetur a semetipso, sed quae 
audierit, loquetur, et quae evenient, annuntiabit vobis.
          

            116.
            Itaque ut advertas quia novit omnia, cum diceret Filius: De 
die autem illa et hora nemo novit, neque Angeli coelorum; excepit 
Spiritum sanctum. Si autem exceptus est Spiritus sanctus ab ignorantia, 
quomodo non exceptus est Dei Filius?
          

            117.
            Sed dicis quia cum angelis annumeraverit et Dei Filium. Annumeravit 
quidem Filium, sed non annumeravit et Spiritum. Aut fatere igitur potiorem 
esse Spiritum sanctum Dei Filio, ut jam non solum quasi Arianus, sed etiam 
quasi Photinianus loquaris: aut agnosce quo referre debeas, quod
-----------------------------------------------------------
nescire Filium dixit. Etenim quasi homo annumerari creaturis potuit, qui 
creatus est.
          

            118.
            Quod si vis discere quia novit omnia, et praescientiam habet 
omnium Dei Filius futurorum, quae Filio incognita putas, ea de Filio Spiritus 
sanctus accepit. Accepit autem per unitatem substantiae, sicut accepit 
a Patre Filius: Ille, inquit, me clarificabit, quia de meo accipiet, et 
annuntiabit vobis. Omnia quaecumque habet Pater, mea sunt; propterea dixi, 
de meo accipiet, et annuntiabit vobis. Quid igitur hac evidentius 
unitate? Quae habet Pater, Filii sunt: quae habet Filius, accepit et Spiritus.
            119 et 120*. Accipe tamen quia novit judicii diem Filius. Lectum 
est in Zacharia: Et veniet Dominus Deus
-----------------------------------------------------------
meus, et omnes sancti cum eo. In illa die non erit lumen, sed frigus et 
gelu: et erit dies una, et dies illa nota Domino. Haec igitur dies 
nota Domino, qui veniet cum sanctis suis, secundo nos illuminaturus adventu.
          

            121.
            Sed quod orsi sumus de Spiritu, persequamur. 657 Habes enim 
in eo quod praetulimus exemplo quia Filius dicit de Spiritu: Ille me clarificabit. 
Clarificat ergo Spiritus Filium, sicut clarificat et Pater: sed etiam Spiritum 
clarificat Dei Filius, sicut supra diximus. Non est ergo infirmus, qui 
reddit mutuam claritatem per unitatem lucis aeternae: nec inferior sancto 
Spiritu, cujus hoc ipsum est, quod clarificatur ab Spiritu.
          

            122.
            Assumeris ergo et tu, si credas quia hoc locutus
-----------------------------------------------------------
est Spiritus, quod locutus est Pater, quod locutus est Filius. Denique 
Paulus ideo assumptus est, quia sic credidit, sic docuit, quia quod oculus 
non vidit, nec auris audivit, nec in cor hominis ascendit, quae praeparavit 
Deus diligentibus se, nobis revelavit per Spiritum suum, sicut scriptum 
est. Et ideo revelationis Spiritus dicitur, sicut habes: Dat enim 
Deus sic praeparantibus
-----------------------------------------------------------
se Spiritum sapientiae et revelationis in agnitionem ejus.
          

            123.
            Unitas igitur est scientiae, quando sicut Pater revelat, qui 
dat Spiritum revelationis, sic revelat et Filius; quia scriptum est: Nemo 
novit Filium, nisi Pater; neque Patrem quis novit, nisi Filius, et cui 
voluerit Filius revelare. Plus dixit de Filio, non quod plus habeat 
quam Pater, sed ne minus habere credatur. Nec immerito sic revelatur Pater 
a Filio; quia sic novit Patrem Filius, quemadmodum Filium Pater novit.
          

            124.
            Accipe nunc quia Deum Patrem novit et Spiritus; scriptum est 
enim quia sicut ea quae hominis sunt, nemo novit nisi spiritus qui in ipso 
est: sic et quae Dei sunt, nemo cognovit nisi Spiritus Dei (I Cor.
-----------------------------------------------------------
II, 11). Nemo, inquit, cognovit, nisi Spiritus Dei. Numquid exclusus est 
Dei Filius? Non utique; quia nec Spiritus sanctus exclusus est, cum dicitur: 
Neque Patrem quis novit, nisi Filius.
          

            125.
            Ergo unius et Pater et Filius et Spiritus sanctus et naturae 
sunt et scientiae. Neque cum omnibus quae per Filium facta sunt, annumerandus 
est Spiritus, cum Deum Patrem noverit, quem, sicut scriptum est, quis 
potest nosse nisi Filius? Sed et Spiritus sanctus novit. Quid ergo? Cum 
dicitur universitas creaturarum, non Spiritus sanctus comprehenditur.
          

            126.
            Nunc velim respondeant, quid est in homine, quod cognoscat 
quae sunt hominis? Utique rationabile, quod caeteris animae virtutibus 
supereminet, et
-----------------------------------------------------------
quo praecipua natura hominis aestimatur. Quid est igitur Spiritus, qui 
alta Dei novit, per quem Deus omnipotens revelatur. Numquid plenitudine 
divinitatis inferior est, qui ejusdem cum Patre substantiae etiam hoc exemplo 
probatur? Aut aliquid ignorat, qui novit consilia Dei, et mysteria ejus 
ab initio abscondita? Quid est quod nesciat, qui novit omnia quae Dei sunt? 
Spiritus enim etiam alta Dei scrutatur.
          

            127.
            Ac ne putes quod scrutetur incognita, et ideo scrutetur, ut 
discat id quod ignoret; 658 ante praemisit quia revelavit nobis Deus per 
Spiritum suum: simul ut disceres quia novit Spiritus quae nobis per ipsum 
Spiritum revelantur, in posterioribus ait: Quis enim scit hominum quae 
hominis sunt, nisi spiritus hominis qui in ipso est: sic et quae Dei sunt, 
nemo
-----------------------------------------------------------
cognovit, nisi Spiritus Dei. Ergo si hominis spiritus novit quae hominis 
sunt, et antequam scrutetur novit, potestne aliquid Dei esse, quod Spiritus 
Dei nesciat? De quo non otiose Apostolus dixit: Quae Dei sunt, nemo cognovit, 
nisi Spiritus Dei: non quod scrutando cognoverit, sed noverit per naturam: 
non
-----------------------------------------------------------
quod accidens in eo scientia divinorum, sed cognitio naturalis sit.
          

            128.
            Verum si te movet quia dixit, scrutatur, accipe quia id quoque 
de Deo scriptum est, eo quod sit scrutator cordis et renum. Ipse enim dixit: 
Ego sum scrutans corda et renes. Etiam de Filio Dei habes ad Hebraeos: 
Qui scrutator est animi et cogitationis. Unde liquet quia nemo inferior 
superioris scrutatur interna; divinae enim solius est potestatis occulta 
novisse. Similiter ergo scrutator est Spiritus sanctus ut Pater, similiter 
scrutator et Filius: cujus proprietate sermonis id exprimitur; ut videatur 
nihil esse quod nesciat, quem nihil praeterit.
          

            129.
            Denique ille electus a Christo, instructus ab
-----------------------------------------------------------
Spiritu est. Nam sicut ipse testatur, per Spiritum divini cognitionem consecutus 
arcani, ostendit quia et novit Spiritus Deum, et ea nobis quae Dei sunt, 
Spiritus revelavit, sicut revelavit et Filius. Et addidit: Nos autem non 
spiritum hujus mundi accepimus, sed Spiritum qui ex Deo est; ut sciamus 
quae a Deo donata sunt nobis, quae et loquimur, non in suasoriis humanae 
sapientiae verbis, sed in ostensione Spiritus, et virtute Dei?
          
        


          CAPUT XII.
Probato Spiritum aeque revelare ac Patrem et Filium, quomodo non loquatur 
a se idem Spiritus, explicatur; ostenditurque non cogitanda in ipso corporeo 
organa, nec ullam inferioritatem ex eo fingendam, quod audire legatur; 
quando idem Filio esset attribuendum;
-----------------------------------------------------------
immo vero etiam Patri, cum et ipse audiat Filium. Spiritum igitur eo sensu 
audire et clarificare Filium, quod eum prophetis atque apostolis revelavit; 
qua ex re operationis trium personarum unitas astruitur; et cum eadem Spiritus 
operetur, quae Pater eadem quoque declaratur utriusque esse substantia.

            130.
            Probatum est igitur quia sicut Deus nobis quae sua sunt, ita 
et Filius quae Dei sunt, ita etiam Spiritus revelavit. Ex uno enim Spiritu 
per unum Filium in unum Patrem cognitio nostra procedit: et ex uno Patre 
per unum Filium in unum Spiritum sanctum bonitas et sanctificatio et imperiale 
jus aeternae traditur potestatis. Ubi ergo ostensio Spiritus, ibi Dei virtus: 
nec potest esse discretio, ubi
-----------------------------------------------------------
opus unum est. Et ideo quod loquitur Filius, loquitur 659 et Pater: et 
quod Pater loquitur, loquitur et Filius: et quod loquitur Pater et Filius, 
loquitur et Spiritus sanctus.
          

            131.
            Unde et de Spiritu Filius Dei dixit: Non enim loquetur a se, 
hoc est, non sine mea
-----------------------------------------------------------
et Patris communione; neque enim divisus ac separatus est Spiritus, sed 
quae audit, loquitur: audit videlicet per unitatem substantiae, et per 
proprietatem scientiae. Neque enim foraminibus aliquibus corporalibus recipit 
auditum, et quibusdam divina modulis carnalibus vox resultat, vel audit 
id quid ignorat; quoniam in rebus humanis scientiam plerumque auditus operatur, 
et tamen nec in ipsis hominibus semper alloquium corporale, aut carnalis 
auditus est: Qui enim loquitur linguis, non hominibus, inquit, loquitur, 
sed Deo. Nemo enim audit, Spiritu autem loquitur mysteria.
          

            132.
            Ergo si in hominibus non semper auditus est corporalis; in 
Deo tu infirmitatis humanae sonitus, et quaedam organa exigis carnalis 
auditus; cum ideo
-----------------------------------------------------------
audire dicatur, ut scire credatur? Nos enim id scimus quod audierimus, 
et ante audimus, ut scire possimus: in Deo autem qui novit omnia antequam 
fiant, scientia praecedit auditum. Itaque ut quod velit Pater, Filium non 
ignorare dicamus, audisse memoramus: sed non in Deo sonus, neque syllaba, 
quae significare solent indicium voluntatis; sed voluntatis unitas divinis 
quidem intelligitur arcanis, nostris autem significatur indiciis.
          

            133.
            Quid est ergo: Non enim a se loquetur? Hoc est, non sine me 
loquitur; quia loquetur veritatem, sapientiam aspirat. Non sine Patre loquitur, 
quia Dei Spiritus est: non a se audit, quoniam ex Deo omnia.
          

            134.
            Omnia accepit a Patre Filius, quia ipse dixit: Omnia mihi tradita 
sunt a Patre meo.
-----------------------------------------------------------
Omnia Patris habet Filius; quia iterum ait: Omnia quae Pater habet mea 
sunt. Et quae accepit ipse per unitatem naturae, ex ipso per eamdem 
unitatem accepit et Spiritus, sicut ipse Dominus Jesus declarat, de Spiritu 
suo dicens: Propterea dixi, de meo accipiet, et annuntiabit vobis. 
Quod ergo loquitur Spiritus, Filii est: quod dedit Filius, Patris est. 
Ita nihil a se aut Filius loquitur aut Spiritus, quia nihil extra se Trinitas 
loquitur.
          

            135.
            Quod si ad infirmitatem Spiritus sancti, et quamdam corporeae 
similitudinem vilitatis id derivari contendas; etiam ad Filii injuriam 
derivabis; quia et de se Filius dixit: Sicut audio, judico; et, Non potest 
aliud facere Filius, nisi quod viderit facientem Patrem. Si enim verum 
est, sicut
-----------------------------------------------------------
verum est, quod dixit Filius: Omnia quae Pater habet, mea sunt; et 
secundum divinitatem unum est cum Patre Filius, unum per substantiam naturalem, 
non unus secundum Sabellianam perfidiam. Quod unum utique est per substantiae 
proprietatem, non potest separari; et ideo non potest Filius facere, nisi 
quod audierit a Patre; quia in aeternum est permanens Dei Verbum, 
nec umquam Pater a Filii operatione dividitur: et quod operatur Filius 
scit Patrem velle: et quod vult Pater, Filius novit operari. 660
          

            136.
            Denique ne vel in tempore, vel in ordine
-----------------------------------------------------------
aliquam inter Patrem et Filium putares operis esse distantiam, sed ejusdem 
operationis crederes unitatem: Et opera, inquit, quae ego facio, ipse facit. 
Et rursus ne discretionem aliquam in operis distinctione sentires, sed 
idem velle, idem facere, idem posse Patrem et Filium judicares, dicit tibi 
Sapientia de Patre: Quaecumque enim ille fecerit, eadem et Filius facit 
similiter. Non ergo alicui prior vel secundus est actus, sed idem 
unius operationis effectus. Et ideo nihil a se posse facere Filius dicitur; 
quia a Patre non potest ejus operatio separari. Similiter et Spiritus sancti 
operatio non secernitur. Unde etiam ea quae loquitur. audire a Patre dicitur.
          

            137.
            Quid si doceo quia et Pater audit Filium, sicut
-----------------------------------------------------------
ut et Filius audit Patrem? Habes enim scriptum in Evangelio, quia dicit 
Filius: Pater, gratias tibi ago, quia audisti me. Quomodo audivit 
Pater Filium, cum Filius nihil ad Patrem in superioribus de Lazaro sit 
locutus? Ac ne putares quia semel a Patre auditus est Filius, addidit: 
Et ego sciebam quia semper me audis. Ergo non subjectae obedientiae, 
sed unitatis auditus est sempiternae.
          

            138.
            Similiter igitur et audire a Patre Spiritus, et clarificare 
Filium dicitur. Clarificare ideo, quia docuit nos Spiritus sanctus Filium 
Dei imaginem esse invisibilis Dei, et splendorem gloriae, et characterem 
substantiae ejus, Spiritus enim et in patriarchis et in prophetis 
locutus est: et apostoli denique tunc perfectiores esse coeperunt, posteaquam
-----------------------------------------------------------
Spiritum receperunt. Nulla ergo distantia divinae virtutis et gratiae; 
nam licet divisiones gratiarum sint, idem autem Spiritus: et divisiones 
ministeriorum sint, idem autem Dominus: et divisiones operationum sint, 
idem autem Deus, qui operatur omnia in omnibus. Divisiones sunt munerum, 
non separationes Trinitatis.
          

            139.
            Denique idem est Deus qui operatur omnia in omnibus; ut scias 
quia non est discretio operationis inter Deum Patrem et Spiritum sanctum, 
quando ea quae operatur Spiritus, operatur et Pater Deus, qui operatur 
omnia in omnibus. Nam cum operetur omnia in omnibus Pater: Alii tamen datur 
per Spiritum sermo sapientiae, alii sermo scientiae secundum eumdem Spiritum, 
alteri fides in eodem Spiritu, alii
-----------------------------------------------------------
gratia curationum in uno Spiritu, alii operatio virtutum, alii prophetia, 
alii discretio spirituum, alii genera linguarum, alii interpretatio sermonum. 
Haec autem omnia operatur unus atque idem Spiritus, dividens singulis prout 
vult.
          

            140.
            Non est ergo dubium, quin ea quae operatur Pater, operetur 
et Spiritus. Nec ex praecepto, sicut qui corporaliter audit, operatur: 
sed ex voluntate, qui sui est liber arbitrii, non alienae famulus potestatis. 
Non enim quasi jussus obtemperat, sed quasi largitor suae moderator est 
largitatis.
          

            141.
            Vide nunc interim utrum omnia operari dieas
-----------------------------------------------------------
Spiritum, quae operatur et Pater; negare tamen non potes quia operatur 
Pater, 661 quae operatur Spiritus sanctus: alioquin non omnia operatur 
Pater, si non operatur ea quae operatur et Spiritus. Quod si ea quae operatur 
Spiritus, operatur et Pater; cum Spiritus operationes suas pro voluntate 
sua dividat, necesse est id quod dividit Spiritus, aut invito Patre Deo, 
dicas eum ex sua voluntate dividere: aut si idem velle dixeris Patrem, 
quod vult Spiritus sanctus; necesse est ut unitatem voluntatis operationisque 
divinae vel invitus, et si non corde, saltem ore fatearis.
          

            142.
            Quod si unius et voluntatis et operationis est cum Patre Deo 
Spiritus sanctus, unius etiam substantiae est; quoniam ex operibus suis 
creator agnoscitur. Idem igitur Spiritus, idem, inquit, Dominus,
-----------------------------------------------------------
idem, inquit, Deus. Et si Spiritum dicas, idem, est: et si Dominum 
dicas, idem est: et si Deum dicas, idem est. Non idem ut ipse Pater, ipse 
Filius, ipse sit Spiritus: sed quia et Pater et Filius ejusdem est potestatis. 
Idem ergo est per substantiam atque virtutem; quia non est in divinitate 
vel Sabelliana confusio, vel Ariana discretio, vel terrena corporalisque 
mutatio.
          
        


          CAPUT XIII.
Prophetiam fuisse non solum a Patre ac Filio, sed etiam a Spiritu: hujus 
quoque idem cum eis imperium atque operationem in apostolos significari; 
et inde in tribus intelligendam imperii, constitutionis largitatisque unitatem: 
non timendum tamen ex eo consortio praejudicium; cum illud nec in humana 
amicitia locum habeat. Denique hanc esse apostolicae fidei haereditatem 
hinc confirmatur,
-----------------------------------------------------------
quod apostoli scribantur Spiritui sancto obtemperasse.

            143.
            Accipe aliud, sancte Imperator, in causa validum exemplum et 
tibi notum. Multifariam, inquit, et multis modis etiam Deus locutus est 
patribus in prophetis. Et Sapientia Dei dixit: Mittam prophetas et 
apostolos. Et, alii datur, sicut scriptum est, per Spiritum sermo sapientiae, 
alii sermo scientiae secundum eumdem Spiritum, alii fides in eodem Spiritu, 
alii gratia curationum in uno Spiritu, alii operatio virtutum, alii prophetia. 
Ergo secundum Apostolum non solum per Patrem et Filium, sed etiam per Spiritum 
sanctum prophetia; et ideo unum munus, una est gratia. Habes ergo quia 
etiam Spiritus auctor est prophetiarum.
          

            144.
            Apostoli quoque dixerunt: Visum est Spiritui
-----------------------------------------------------------
sancto et nobis. Et cum dicunt, visum, non solum operatorem gratiae, 
sed etiam auctorem imperatae exsecutionis ostendunt. Sicut enim de Deo 
legimus: Placuit Deo; ita etiam cum dicitur quia visum est Spiritui sancto, 
arbiter suae exprimitur potestatis.
          

            145.
            Et quomodo non arbiter, qui ea quae vult,
-----------------------------------------------------------
loquitur, quae vult, mandat; sicut mandat Pater, mandat et Filius? Sicut 
enim audivit Paulus 662 vocem dicentem sibi: Ego sum, inquit, Jesus, quem 
tu persequeris; ita etiam Spiritus Paulum et Silam vetuit ire in Bithyniam. 
Et sicut Pater locutus est per prophetas, ita etiam de Spiritu Agabus dicit: 
Haec dicit Spiritus sanctus: Virum cujus est zona haec, sic alligabunt 
eum in Hierusalem. Et sicut misit Sapientia apostolos, dicens: Ite 
in orbem universum, et praedicate Evangelium: sic et Spiritus sanctus 
dicit: Separate mihi Paulum et Barnabam in opus, quo vocavi eos. Itaque 
praemissi a Spiritu sancto, quod infra Scriptura indicat, nullam discretionem 
inter caeteros habuerunt apostolos, quasi aliter a
-----------------------------------------------------------
Patre Deo, aliter a Spiritu mitterentur.
          

            146.
            Denique cum Paulus missus esset a Spiritu, et vas electionis 
erat Christi, et Deum in se operatum esse commemorat, dicens: Qui enim 
operatus est Petro in apostolatum circumcisionis, operatus est et mihi 
ad gentes. Cum igitur idem si operatus in Paulo, qui est operatus 
in Petro, hoc utique ostenditur cum Spiritus sit operatus in Paulo, quod 
etiam in Petro Spiritus sanctus operatus sit. Sed et Deum Patrem in se 
operatum Petrus ipse testatur, sicut est in Actibus apostolorum, quia surgens 
Petrus dixit ad eos: Viri fratres, vos scitis quia a diebus antiquis in 
nobis Deus elegit ex ore meo audire nationes verbum Evangelii. Ecce 
igitur in Petro Deus gratiam praedicationis operatus
-----------------------------------------------------------
est. In quo utique cum per Christum electus sit et assumptus, operationem 
Christi quis audeat diffiteri, cum ipse Dominus dicat: Pasce agniculos 
meos?
          

            147.
            Una igitur operatio Patris et Filii et Spiritus sancti: nisi 
forte hoc putetis, qui negatis ejusdem erga apostolos operis unitatem, 
ideo operatum Patrem, ideo operatum Spiritum in Petro, in quo Filius operatus 
fuerat, quasi ei Filii operatio minime redundaret ad gratiam. Et ideo velut 
adjunctis atque collatis viribus Patris et Filii et Spiritus sancti operationem 
fuisse multiplicem, ne ad confirmandum Petrum Christi solius operatio vacillaret.
          

            148.
            Nec solum una operatio in Petro Patris et Filii et Spiritus 
sancti invenitur, sed etiam in omnibus
-----------------------------------------------------------
apostolis divinae operationis unitas revelatur, et quaedam supernae constitutionis 
auctoritas. Operatio enim divina habet imperium, non habet ministerium; 
neque enim cum operatur Deus, aut labore aliquid extundit, aut arte: sed 
dixit, et facta sunt; in praecepto 
enim Dei operationis effectus est.
-----------------------------------------------------------

          

            149.
            Hanc igitur regalem quamdam etiam sancto Spiritui potestatem 
Scripturarum testificatione delatam, si velimus advertere, facile possumus 
reperire; omnesque apostolos non solum Christi fuisse discipulos revelabitur, 
sed etiam Patris et Filii et Spiritus sancti ministros. Sicut etiam Doctor 
gentium docet dicens: Quosdam quidem posuit Deus in Ecclesia, primo apostolos, 
secundo prophetas, tertio doctores: deinde 663 virtutes, gratiam curationem, 
opitulationes, gubernationes, genera linguarum.
          

            150.
            Ecce Deus posuit apostolos, posuit prophetas atque doctores, 
dedit curationum gratiam, quam supra habes dari per Spiritum sanctum, dedit 
genera linguarum. Sed tamen non omnes apostoli, non
-----------------------------------------------------------
omnes prophetae, non omnes doctores. Non omnes, inquit, habent gratiam 
curationum, neque omnes, inquit, linguis loquuntur. In singulis enim hominibus 
universa dona divina esse non possunt: pro captu unusquisque id accipit, 
quod aut desiderat, aut meretur. Sed non hujus infirmitatis similis potentia 
Trinitatis, quae omnium munifica gratiarum est.
          

            151.
            Denique posuit apostolos Deus. Hos quos Deus posuit in Ecclesia, 
Christus elegit, et apostolos ordinavit, et in orbem dixerit dicens: Ite 
in orbem universum, et praedicate Evangelium universae creaturae. Qui crediderit, 
et baptizatus fuerit, hic salvus erit: qui vero non crediderit, damnabitur. 
Signa autem credentes ista sequentur: in nomine meo daemonia ejicient,
-----------------------------------------------------------
linguis loquentur novis, serpentes tollent; et si mortiferum quid biberint, 
non eis nocebit: super aegros manus imponent, et bene habebunt. Ecce 
doctores posuit Pater, posuit etiam Christus in Ecclesiis; et sicut Pater 
dat gratiam curationum, ita dat et Filius; sicut Pater dat dona linguarum, 
ita largitus est et Filius.
          

            152.
            Similiter de sancto Spiritu supra accepimus, quia eadem gratiarum 
genera largiatur. Datur enim, inquit, per Spiritum alii gratia curationum, 
alii genera linguarum, alii prophetia. Ergo eadem dat Spiritus, quae 
dat Pater, dat etiam Filius. Accipiamus nunc expressius, quod superius 
praelibavimus, quia idem quod Pater et Filius, etiam Spiritus sanctus mandet 
officium, eosdemque constituat;
-----------------------------------------------------------
dixit enim Paulus: Attendite vobis, et omni gregi, in quo posuit vos Spiritus 
sanctus episcopos regere Ecclesiam Dei.
          

            153.
            Unitas igitur imperii, unitas constitutionis,
-----------------------------------------------------------
unitas largitatis. Nam si constitutionem separes et potestatem, quae erat 
causa ut quos posuerat apostolos Christus, poneret Deus Pater, poneret 
et Spiritus sanctus; nisi forte ut homines tamquam in consortio possessionis 
aut juris praejudicium verebantur? Et ideo dividebatur 664 operatio, distribuebatur 
imperium.
          

            154.
            Haec inter ipsos homines angusta sunt et minuta, qui plerumque 
tamen etiamsi operatione non congruunt, congruunt voluntate. Unde quidam 
interrogatus quid amicus esset: Alter, inquit, ego. Si ergo homo amicum 
ita definivit, ut alterum se esse diceret, per unitatem videlicet amoris 
et gratiae; quanto magis in Patre et Filio et Spiritu sancto unitatem majestatis 
aestimare debemus, cum per
-----------------------------------------------------------
eamdem operationem ac divinitatem vel unitas, vel certe id quod amplius 
est, ταυτότης sicut Graece dicitur, exprimatur? ταυτὸ enim idem significat; 
eo quod idem habeat et Pater et Filius et Spiritus sanctus; ut idem velle, 
et idem posse non ex affectione sit voluntatis, sed in substantia Trinitatis.
          

            155.
            Haec est apostolicae fidei et devotionis haereditas, quam licet 
et ex ipsorum apostolorum considerare Actibus. Paruerunt ergo Paulus et 
Barnabas sancti Spiritus imperatis. Paruerunt et omnes apostoli, statimque 
eos quos separari jusserat Spiritus, ordinaverunt: Separate, inquit, mihi 
Paulum et Barnabam. Videtis jubentis imperium? Spectate merita servientium?
          

            156.
            Credidit Paulus; et quia credidit, studia persecutoris
-----------------------------------------------------------
abjecit, coronam justitiae reportavit. Credidit ille qui Ecclesias devastabat: 
sed conversus ad fidem, praedicabat in Spiritu, quod Spiritus imperabat. 
Ungebat athletam suum Spiritus, et pulvere impietatis excusso, debellatorem 
infidelium ineluctabilem variis impiorum congressionibus offerebat, atque 
ad bravium supernae vocationis in Christo Jesu diversis passionibus erudiebat.
          

            157.
            Barnabas quoque credidit, et quia credidit, paruit. Itaque 
sancti Spiritus electus imperio, quod ei ad omne redundat insigne meritorum, 
non fuit tanto indignus collegio. Una enim gratia fulgebat in his, quos 
Spiritus unus elegerat.
          

            158.
            Nec Paulus inferior Petro, quamvis ille Ecclesiae fundamentum, 
et hic sapiens architectus
-----------------------------------------------------------
sciens vestigia credentium fundare populorum: nec Paulus, inquam, indignus 
apostolorum collegio, cum primo quoque facile conferendus, et nulli secundus. 
Nam qui se imparem nescit, facit aequalem.
          
        
      


        LIBER TERTIUS.


------------------------------------------------------------


          665 


          CAPUT PRIMUM.


-----------------------------------------------------------

Non tantum prophetas et apostolos a Spiritu missos, verum etiam Filium 
Dei. Probatur id ex Esaia, et evangelistis, quamque ob causam eumdem Spiritum 
sicut columbam descendisse ac super Christum manere Lucas scripserit, exponitur. 
Dehinc eadem Christi missione confirmata, Filium a Patre et Spiritu non 
secus ac Spiritum a Patre et Filio mitti colligitur.
          
              1.
            Superiori libroevidentibus testimoniis Scripturarum docuimus 
apostolos et prophetas, illos ad prophetandum, hos ad evangelizandum a 
sancto Spiritu, sicut a Patre et a Filio destinatos: nunc adjicimus quod 
omnes jure mirentur, et dubitare non possint, quod Spiritus super Christum; 
et quod sicut ille Spiritum misit, et Filium Dei Spiritus
-----------------------------------------------------------
misit. Dicit enim Filius Dei: Spiritus Domini super me, propter quod unxit 
me, evangelizare pauperibus, misit me, praedicare captivis remissionem, 
et caecis visum. Quod cum de libro Esaiae legeret, ait in Evangelio: 
Hodie completa est haec Scriptura in auribus vestris; ut de se dictum 
esse signaret.
          

            2.
            Ergo mirari possumus si et prophetas et apostolos Spiritus 
misit cum Christus dixerit: Spiritus Domini super me? Et bene, super 
me, dixit, quia quasi filius hominis loquebatur. Quasi filius enim hominis 
et unctus et missus est ad Evangelium praedicandum.
          

            3.
            Sed si non creditur Filio, audiant etiam Patrem loquentem quia 
Spiritus Domini super Christum. Dicit enim Joanni: Super quem videris Spiritum 
descendentem
-----------------------------------------------------------
de coelo, et manentem super eum, hic est qui baptizat in Spiritu sancto. 
Dixit hoc Deus Pater Joanni: Joannes et audivit, et vidit, et credidit. 
Audivit a Deo, vidit in Domino, credidit quia Spiritus erat, qui descendebat 
de coelo. Non enim columba, sed sicut columba descendit; sic enim scriptum 
est: Et vidi Spiritum descendentem de coelo, sicut columbam.
          

            4.
            Sicut Joannes vidisse se dixit, ita scripsit et Marcus: Lucas 
autem addidit quod corporali specie descendit Spiritus sanctus, sicut columba; 
ne incarnationem illam putares fuisse, sed speciem. Ideo autem speciem 
praetendit, ut per speciem crederet, qui Spiritum non videbat, et per speciem 
declararet unius honoris in imperio, unius operationis in mysterio, unius 
muneris in lavacro
-----------------------------------------------------------
cum Patre et Filio sibi esse consortium, nisi forte invalidum credimus, 
ut in eo baptizetur servulus, in quo baptizatus est Dominus.
          

            5.
            Pulchre autem dixit: Manentem super eum; quia ad prophetas 
quoties volebat Spiritus, 666 vel inspirabat verbum, vel faciebat: semper 
autem manebat in Christo.
          

            6.
            Nec rursum moveat, quod super eum dixit; de Filio enim hominis 
loquebatur, quia sicut Filius hominis baptizabatur. Nam secundum divinitatem 
non super Christum est Spiritus, sed in Christo; quia sicut Pater in Filio, 
et Filius in Patre, ita Dei Spiritus et Spiritus Christi et in Patre est 
et in Filio, quia oris est Spiritus. Manet enim in Deo qui ex Deo est, 
sicut scriptum est: Nos autem non spiritum hujus
-----------------------------------------------------------
mundi accepimus, sed spiritum qui ex Deo est. Et manet in Christo, 
qui a Christo accepit: et in Christo est, quia iterum scriptum est: Ille 
de meo accipiet: et alibi: Lex enim Spiritus vitae in Christo Jesu 
liberavit me a lege peccati et mortis. Non ergo secundum divinitatem 
Christi super Christum est, quia non super se est Trinitas, sed supra omnia, 
supra se autem non est, sed in se est.
          

            7.
            Quis ergo dubitet quia prophetas et apostolos Spiritus misit, 
cum dicat Dei Filius: Spiritus Domini super me? Et alibi: Ego sum 
primus, et ego in aeternum: et manus mea fundavit terram, et dextera mea 
solidavit coelum: vocabo eos, et astabunt simul, et congregabuntur omnes, 
et audient. Quis illis haec denuntiavit? Diligens te, feci voluntatem tuam 
adversus Babylonem, ut tollatur semen Chaldaeorum. Ego
-----------------------------------------------------------
locutus sum, et ego vocavi: adduxi eum, et prosperum iter ejus feci. Accedite 
ad me, et audite haec. Non ab initio in occulto locutus sum: cum fierent, 
illic eram. Et nunc Dominus Deus misit, et Spiritus ejus. Quis est, 
qui dicit: Misit me Dominus Deus, et Spiritus ejus; nisi qui venit a Patre, 
ut salvos faceret peccatores? Quem ut audis, et Spiritus misit; ne cum 
legis quia Filius Spiritum mittit, inferioris esse Spiritum crederes potestatis.
          

            8.
            Ergo et Pater Filium misit, et Spiritus: Spiritum quoque et 
Pater misit, et Filius: Pater misit, quia scriptum est: Paraclitus autem 
ille Spiritus sanctus, quem mittet Pater in nomine meo. Filius misit, 
quia dixit: Cum venerit autem ille paraclitus, quem ego mittam vobis a 
Patre, Spiritum
-----------------------------------------------------------
veritatis. Si ergo se invicem Filius et Spiritus mittunt, sicut Pater 
mittit, non subjectionis injuria, sed communitas potestatis est.
          
        


          CAPUT II.
Filium perinde ac Spiritum dari; unde non subjectio, sed una divinitas 
operatione demonstratur.

            9.
            Nec solum misit Pater Filium, sed etiam dedit, sicut ipse se 
Filius dedit. Lectum est enim nobis: Gratia vobis a Deo Patre nostro et 
Domino Jesu Christo, qui se dedit pro peccatis nostris. 667 Si subjectum 
in eo putant fuisse, quia missus est; gratiae esse negare non possunt, 
quia datus est. Datus est autem a Patre, ut Esaias dixit: Puer natus est 
nobis, Filius datus est nobis; datus est autem, audeo dicere, et ab 
Spiritu qui missus ab Spiritu
-----------------------------------------------------------
est. Cum enim non definierit propheta a quo datus sit, ostendit datum gratia 
Trinitatis: cum autem ipse se Filius dederit, utique non potuit ipse sibi 
secundum divinitatem esse subjectus. Ergo non potuit divinae subjectionis 
esse quod datus est.
          

            10.
            Datus est autem et Spiritus sanctus, quia lectum est: Rogabo 
Patrem, et alium paraclitum dabit vobis. Et Apostolus ait: Quapropter 
qui haec spernit, non hominem spernit, sed Deum, qui dedit Spiritum suum 
in nobis. Esaias quoque et Spiritum datum ostendit et Filium: Sic, 
inquit, dicit Dominus Deus, qui fecit coelum, et finxit illud: qui solidavit 
terram, et quae in ea sunt: et dat populo qui est super eam Spiritum, et 
Spiritum calcantibus eam. Et ad
-----------------------------------------------------------
Filium: Ego Dominus Deus, qui vocavi te in aequitate, et tenebo manum tuam, 
et confortabo te: et dedi te in testamentum generis mei, in lucem gentium, 
aperire oculos caecorum, educere de vinculis alligatos. Cum ergo Filius 
et missus et datus sit, Spiritus quoque missus et datus sit; habent utique 
unitatem divinitatis, qui habent operis unitatem.
          
        


          CAPUT III.
Eamdem quoque unitatem inde cognosci, quod Spiritus digitus dicatur, et 
Filius dextera; humani enim sermonis consuetudine juvari divinorum intelligentiam. 
Hoc digito scriptas fuisse legis tabulas, quae postea fractae sunt, et 
qua de causa? denique Christum scripsisse eodem digito: nec ullam tamen 
e corporea comparatione in Spiritu admittendam, esse inferioritatem.

            11.
            Unde etiam et digitus Dei appellatus est Spiritus,
-----------------------------------------------------------
eo quod sit Patri et Filio et Spiritui sancto individua, inseparabilisque 
communio. Nam sicut Filium Dei Scriptura dexteram Dei dixit, sicut lectum 
est: Dextera tua, Domine, glorificata est in virtute, dextera manus tua, 
Domine, confregit inimicos; ita Spiritus sanctus appellatus est digitus 
Dei, sicut ipse Dominus dicit: Quod si in digito Dei ego ejicio daemonia.
-----------------------------------------------------------
Hunc enim digitum in alio libro Evangelii eodem loco Dei Spiritum nominavit, 
sicut habes: Quod si in Spiritu Dei ego ejicio daemonia.
          

            12.
            Quid igitur expressius ad significandam divinitatis vel operationis 
dici potuit unitatem, quae secundum divinitatem est Patris, vel Filii, 
vel Spiritus sancti, quam ut intelligamus multo magis quam corpus hoc nostrum 
aeternae plenitudinem divinitatis scindi videri, si quis unitatem substantiae 
separet, multiplicet potestates; cum una sit ejusdem divinitatis aeternitas? 
668
          

            13.
            Plerumque enim ex nostris sermonibus ea quae supra nos sunt, 
convenit aestimari: et quia illa videre non possumus, ex his quae videre 
possumus, colligamus: Invisibilia enim ejus, ait Apostolus,
-----------------------------------------------------------
a creatura mundi per ea quae facta sunt, intellecta conspiciuntur. 
Et subdidit: Sempiterna quoque virtus ejus et divinitas. Quorum aliud 
de Filio, aliud de Spiritu sancto dictum videtur; ut quemadmodum sempiterna 
virtus Patris dicitur Filius, ita etiam Spiritus quia divinus est, sempiterna 
divinitas esse credatur. Nam et Filius quia semper vivit, vita sempiterna 
est. Hic ergo digitus Dei et sempiternus est, et divinus. Quid enim Dei 
proprium, quod non sempiternum sit et divinum?
          

            13.
            Hoc digito, sicut legimus, tabulas illas lapideas Deus inscripsit, 
quas Moyses accepit. Non enim carnali digito Deus harum litterarum, 
quas legimus, apices et elementa formavit:
-----------------------------------------------------------
sed Spiritu suo dedit Legem. Et ideo Apostolus dixit: Lex enim spiritalis 
est, quae utique non atramento inscripta est, sed Spiritu Dei vivi: non 
in tabulis lapideis, sed in tabulis cordis carnalibus. Nam si Apostoli 
epistola scribitur in Spiritu, quid obstat quonimus etiam legem Dei non 
atramento, sed Spiritu Dei scriptam credere debeamus: quae utique cordis 
nostri mentisque secreta non maculat, sed illuminat?
          

            14.
            Scripta est autem in tabulis lapideis, quia in typo scripta 
est: sed tabulae fractae primo sunt, et abjectae de Moysis manibus; quia 
Judaei a propheticis operibus exciderunt. Et bene tabulae fractae sunt, 
non scriptura deleta. Et tu vide ne frangatur tabula tua, ne mens tua et
-----------------------------------------------------------
animus dividatur. Numquid divisus est Christus? Non divisus est, sed unum 
est cum Patre: et te nemo ab eo separet. Si fides deficiat, tabula cordis 
tui frangitur. Comminuitur animi firmitudo, si unitatem divinitatis in 
Trinitate non credas. Scripta est et fides tua, scripta est et culpa tua, 
sicut Hieremias dixit: Scripta est, Juda, culpa tua graphio ferreo et ungue 
adamantino. Et scripta est, inquit, in
-----------------------------------------------------------
pectore et in corde tuo. Ibi igitur culpa est, ubi gratia: sed culpa 
graphio scribitur, gratia Spiritu designatur.
          

            15.
            Hoc digito mystice etiam Dominus Jesus, inclinato capite, scribebat 
in terra, cum a Judaeis adultera esset oblata: significans per figuram, 
quando de peccatis alterius judicamus, nostri nos debere meminisse peccati.
          

            16.
            Ac ne rursus quia Legem Deus Spiritu suo scripsit, inferius 
aliquid tamquam de ministerio Spiritus crederemus, vel ex corporis nostri 
aestimatione portionem quamdam exiguam Dei Spiritum putaremus, ait alibi 
Apostolusnon se humanae scientiae verbis loqui, sed doctis Spiritus, 
et spiritualibus spiritalia comparare: animalem
-----------------------------------------------------------
autem hominem non percipere quae sunt Spiritus Dei; sciebat enim quod is, 
qui divina carnalibus compararet, inter animalia esset, non inter spiritales 
homines computandus: 669 Stultitia enim, inquit, illi est. Et ideo 
quia sciret has futuras esse animalium hominum quaestiones, praesagus futuri 
ait: Quis enim cognovit sensum Domini, qui instruat eum? Nos autem 
sensum Christi habemus.
          
        


          CAPUT IV.
Spiritum propterea quod digitus vocatur, minorem esse contendentibus, regerit 
hoc quoque in Filii, qui dextra dicitur, injuriam converti. Haec ergo nomina 
non nisi ad unitatem divinitatis referenda; unde Moyses totam Trinitatem 
in maris rubri transitu cecinit operatam. Nec sane
-----------------------------------------------------------
mirum ibi Spiritus exstitisse operationem, ubi baptismi figura fuit; siquidem 
in hoc tres personas ex aequo operari, sanctificareque Scriptura docet.

            17.
             Sed si quis adhuc carnalibus inhaeret ambiguis, 
et corporalibus vacillat exemplis, consideret quia non potest bene sentire 
de Filio, qui potest male sentire de Spiritu. Nam si ideo portionem quamdam 
exiguam putant esse Spiritum Dei, quia digitus Dei dicitur; iidem utique 
et portionem exiguam dicunt esse in Filio Dei, quia dextera Dei dicitur.
          

            18.
            Sed Filius et dextera et virtus dicitur: itaque si verba nostra 
pendamus, nulla potest sine virtute esse perfectio; et ideo caveant ne 
putent, quod nefas dictu est, semiperfectum in sua substantia
-----------------------------------------------------------
Patrem perfectionem accepisse per Filium, et desinant coaeternum Filium 
Patri negare. Quando enim non fuit Dei virtus? Quod si aliquando putant 
non fuisse Dei virtutem, aliquando plenitudinem in Deo Patre negabunt fuisse, 
cui putant aliquando defuisse virtutem.
          

            19.
            Sed haec, ut dixi, scripta sunt, ut ad unitatem divinitatis 
ista referamus, et credamus quod
-----------------------------------------------------------
Apostolus dixit, quia plenitudo divinitatis corporaliter habitat in 
Christo, et habitat in Patre, et habitat in Spiritu sancto: et quod sicut 
unitas divinitatis, ita et unitas operationis sit.
          

            20.
            Quod etiam ex Cantico Moysis colligi potest; ipse enim cum 
per maria traduxisset populum Judaeorum, et Dei Patris operationem et Filii 
est confessus et Spiritus dicens: Dextera manus tua, Domine, glorificata 
est in virtute: dextera manus tua, Domine, confregit inimicos. Habes 
quia et Filium sit confessus et Patrem, cujus est dextera. Et infra, ne 
Spiritum sanctum praeteriret, adjecit: Misisti Spiritum tuum, et cooperuit 
eos mare: et Spiritu iracundiae tuae divisa est aqua. Quo significatur 
unitas divinitatis, non inaequalitas Trinitatis.
-----------------------------------------------------------

          

            21.
             Vides igitur quia et Spiritus sanctus cooperatus 
Patri et Filio sit, ut tamquam congelascentibus fluctibus in medio mari, 
aquarum quidam murus insurgeret ad transitum Judaeorum, et rursus Aegyptiorum 
populum per Spiritum refusus obrueret. Inde et columnam nubis plerique 
praecessisse in die populo Judaeorum, et columnam ignis in nocte arbitrantur, 
quo protegeret plebem suam gratia spiritalis. 670
          

            22.
            Hanc autem operationem Dei, quam totus orbis jure miratur, 
sine sancti Spiritus opere non fuisse etiam Apostolus declaravit, dicens 
in figura illa praecessisse spiritalis mysterii veritatem; sic enim habes: 
Quoniam patres nostri omnes sub
-----------------------------------------------------------
nube fuerunt, et omnes mare transierunt, et omnes in Moyse baptizati sunt 
in nube et in mari: et omnes eamdem escam spiritalem manducaverunt, et 
omnes eumdem potum spiritalem biberunt.
          

            23.
            Nam quemadmodum typus sacramenti potuit esse sine operatione 
Spiritus sancti, cujus veritas omnis in Spiritu est? Quod et Apostolus 
docuit dicens: Sed abluti estis, sed sanctificati estis, sed justificati 
estis in nomine Domini nostri Jesu Christi, et in Spiritu Dei nostri.
          

            24.
            Vides igitur quia et Pater operatur in Filio, et Filius operatur 
in Spiritu. Et ideo secundum seriem Scripturarum noli dubitare in figura 
fuisse, quod in veritate esse ipsa etiam veritas declaravit. Quis enim 
operationem ejus abnuat in lavacro, in
-----------------------------------------------------------
quo operationem ejus, septimus et gratiam?
          

            25.
             Nam sicut sanctificat Pater, ita sanctificat 
et Filius, sanctificat et Spiritus sanctus. Sanctificat Pater, secundum 
quod scriptum est: Deus pacis sanctificet vos, ut integer spiritus vester, 
et anima et corpus sine querela in die Domini nostri Jesu Christi servetur. 
Et alibi Filius dicit: Pater, sanctifica eos in veritate.
-----------------------------------------------------------

          

            26.
            De Filio autem idem Apostolus dixit: Qui factus est nobis sapientia 
a Deo, et justitia, et sanctificatio, et redemptio. Vides quia factus 
est sanctificatio? Sed factus est nobis; non ut ille mutaret quod erat, 
sed ut nos sanctificaret in carne.
          

            27.
            Spiritum quoque sanctum sanctificare Apostolus docet. Sic enim 
dicit: Gratias agere debemus Deo semper pro vobis, fratres dilectissimi 
a Domino; quia elegit vos Deus primitias in salutem, in sanctificatione 
Spiritus, et fide veritatis.
          

            28.
            Ergo sanctificat Pater, sanctificat et Filius, sanctificat 
et Spiritus sanctus: sed una est sanctificatio, quia unum est baptisma, 
et una gratia sacramenti.
          
        


          CAPUT V.


-----------------------------------------------------------

Colligit coeptum argumentum, et unitatem per digitum atque dexteram significari 
inde confirmat, quod eadem opera Dei sint, quae sunt manuum; et quae manuum, 
eadem etiam sint digitorum: ac demum quod manus Filio et Spiritui perinde 
conveniat, ac Spiritui et Filio digitus.

            29.
             Sed quid mirum si sanctificat singulos ipse 
sanctificatione non indigens, sed redundans; quando tantam, ut dixi, majestatem 
ejus accepimus, ut tamquam digitus a corpore, ita a Deo Patre inseparabilis 
videatur Spiritus sanctus?
          

            30.
            Quod si quis ad diminutionem, non ad unitatem potestatis putat 
esse referendum, is profecto in eam amentiam cadet, ut tamquam in unam 
velut corporis formam Patrem et 671 Filium et Spiritum sanctum
-----------------------------------------------------------
videatur effingere, et distinctiones quasdam figurare membrorum.
          

            31.
            Sed accipiant, ut saepius dixi, non inaequalitatem, sed unitatem 
potestatis hac testificatione signari; quandoquidem quae opera Dei sunt, 
eadem sint opera manuum, eadem etiam legerimus opera esse digitorum. Scriptum 
est enim: Coeli enarrant gloriam Dei, et opera manuum ejus annuntiat firmamentum; 
et alibi: Initio terram tu fundasti, Domine, et opera manuum tuarum sunt 
coeli. Eadem igitur sunt opera manuum, quae sunt opera Dei. Non ergo 
aliqua pro membrorum corporalium qualitate discretio operationis, sed unitas 
potestatis est.
          

            32.
            Quae autem opera sunt manuum, eadem opera
-----------------------------------------------------------
digitorum; quia aeque scriptum est: Quoniam videbo coelos tuos, opera digitorum 
tuorum, lunam et stellas quas tu fundasti. Quid hic igitur digiti 
minus quam manus fecisse produntur; cum idem fecerint digiti, quod manus; 
sicut scriptum est: Quoniam delectasti me, Domine, in factura tua, et in 
operibus manuum tuarum delectabor.
-----------------------------------------------------------

          

            33.
            Et tamen quia manum legimus Filium (scriptum est enim: Nonne 
manus mea fecit haec omnia? et alibi: Ponam te in foramine petrae, 
et protegam manum meam super te. Posui manum meam sub tegumento petrae; 
quod ad incarnationis mysterium spectat, quia integumentum corporis virtus 
Dei sempiterna suscepit) utique liquet manus et de Filio Dei et de Spiritu 
sancto Scripturam locutam.
          

            34.
            Et rursus quia digitum Dei Spiritum legimus, ideo appellatos 
digitos aestimamus, ut Filium Spiritumque signaret. Denique ut et Filii 
et Spiritus sanctificationem se habere memoraret, ait quidam sanctus: Manus 
tuae fecerunt me, et plasmaverunt me.
          
        


          CAPUT VI.


-----------------------------------------------------------

Spiritum perinde ac Patrem et Filium arguere; immo vero judicare non posse 
judices absque ipso, ut Salomonis Danielisque judiciis, quae obiter paucis 
explicantur, ostenditur; neque alium Danieli aspirasse, quam Spiritum sanctum.

            35.
             Cur enim verborum similitudinem recusamus, 
ubi unitatem potestatis asserimus; cum eousque unitas potestatis sit, ut 
et arguat Spiritus, sicut arguit Pater, et arguit Filius? Sic enim scriptum 
est: Domine, ne ira tua arguas me, neque in furore tuo corripias me. 
Deinde in quadragesimo nono psalmo sic dicit Dominus: Arguam te, et statuam 
ante faciem tuam peccata tua; ita etiam de Spiritu sancto Filius dixit: 
Cum autem abiero, mittam paraclitum ad
-----------------------------------------------------------
vos: et ille veniens arguet mundum de peccato, et de justitia, et de judicio.
          

            36.
            Sed quo nos perfidorum hominum deducit amentia, ut quasi de 
ambiguo quod Spiritus sanctus arguat, 672 videamur astruere; cum judices 
ipsi non queant nisi per Spiritum judicare? Denique nobile illud Salomonis 
judicium, quod inter dubia certantium; cum una, oppresso parvulo, quem 
ipsa susceperat, vindicare sibi vellet alienum, altera proprium filium 
defensaret; et fraudem in ipsis cogitationibus occultis, et pietatem in 
maternis visceribus deprehendit, utique per Spiritus sancti munus emicuit. 
Neque enim latentem conscientiam feminarum alia aliqua penetrasset nisi
-----------------------------------------------------------
Spiritus sancti machaera, de qua ait Dominus: Non veni pacem mittere, sed 
machaeram; quia non ferro, sed Spiritu mens interna penetrabilis: 
Est enim Spiritus intelligentiae sanctus, unicus, multiplex, subtilis, 
mobilis.
          

            37.
            Vide propheta quid dicat, quia omnia prospicit.
-----------------------------------------------------------
Et ideo etiam Salomon prospexit, ut machaeram illam juberet afferri; 
quia simulato quod dividere vellet infantem, consideravit quod vera mater 
plus consuleret filio quam solatio; et gratiam juri, non gratiae jura praeferret. 
At vero illa quae matris simularet affectum, vincendi studio caeca, parvi 
duceret ejus exitium, in quo nesciret pietatis dispendium. Itaque vir ille 
spiritalis, qui dijudicaret omnia ( Spiritalis enimdijudicat omnia 
) naturam in affectibus quaesivit, quae latebat in vocibus: et pietatem 
interrogavit, ut proderet veritatem. Vicit itaque mater charitatis affectu, 
quae fructus est Spiritus.
          

            38.
            Dijudicat in propheta, quia per Spiritum datur sermo sapientiae: 
quomodo ergo negatur quod
-----------------------------------------------------------
arguere possit Spiritus sanctus mundum de judicio, qui judicii tollit ambiguum, 
largitur eventum?
            39 et 40. Daniel quoque nisi accepisset Dei Spiritum, numquam 
potuisset deprehendere adulterium libidinis, mendacium fraudis. Nam cum 
Susanna presbyterorum conjurationibus appetita, inflexam populi mentem 
videret contemplatione seniorum; et omnibus destituta subsidiis, sola inter 
homines pudicitiae suae conscia Deum arbitrum precaretur: Exaudivit, inquit, 
Dominus vocem ejus, cum duceretur, ut periret: et excitavit Dominus Spiritum 
sanctum pueri adolescentis, cui nomen Daniel. Itaque secundum accepti 
Spiritus sancti gratiam vacillantia perfidorum testimonia deprehendit; 
neque enim alia nisi divinae fuit operatio potestatis,
-----------------------------------------------------------
ut eos vox sua proderet, quorum latebat affectus.
          

            41.
            Percipite igitur Spiritus sancti sacrum et coeleste miraculum. 
Illa quae maluit sibi casta esse, quam populo: illa quae maluit innocentiae 
subire periculum, quam pudoris: quae cum accusaretur, tacebat: cum damnaretur, 
silebat, conscientiae suae contenta judicio: quae reverentiam pudoris etiam 
in periculis reservabat; ne extorsisse petulantiam viderentur, qui extorquere 
non potuerant castitatem: ubi 673 Dominum invocavit, Spiritum meruit qui 
latentem presbyterorum conscientiam revelavit.
          

            42.
            Discant pudicae calumniam non timere. Nam quae castimoniam 
vitae praetulit, nec vitae dispendium
-----------------------------------------------------------
pertulit, et gloriam retulit castitatis. Sic et Abraham quondam jussus 
adire peregrina, nec uxoriae periculo pudicitiae, nec mortis propositae 
terrore revocatus, et vitam suam, et castimoniam servavit uxoris. Nullum 
itaque Deo credidisse poenituit: et castitas devotionem cumulavit in Sara, 
et devotio castitatem.
          

            43.
            Ac ne quis forte existimet, quia dicente Scriptura: Excitavit 
Deus Spiritum sanctum pueri adolescentis
-----------------------------------------------------------
, spiritum in eo putet fuisse hominis, non Spiritum sanctum; legat 
in posterioribus, et inveniet quia Spiritum sanctum accepit Daniel, et 
ideo prophetavit. Denique et rex eum praetulit, quia habebat gratiam spiritalem. 
Sic enim dicit: Tu autem, Daniel, potes; quia Spiritus sanctus Dei in te 
est. Et infra Scriptura dicit: Et fuit Daniel praepositus illis; quoniam 
Spiritus erat superans in eo. Sed etiam Moysis Spiritus judicaturis 
divisus est.
          
        


          CAPUT VII.
Filium ipsum non judicare aut vindicare sine Spiritu; unde idem Spiritus 
Verbi gladius appellatur. Sed cum vicissim Verbum dicatur Spiritus gladius, 
summam in utroque potentiae unitatem inde cognosci.

            44.

-----------------------------------------------------------
Sed quid de caeteris loquamur? ipsum Dominum Jesum in Spiritu non solum 
judicare accepimus, sed etiam vindicare. Neque enim vindicaret in Antichristum, 
nisi ante de ejus meritis judicaret, quem (sicut legimus) Dominus Jesus 
interficiet Spiritu oris sui. Sed hic non acquisita 
gratia est, sed individua manet unitas; quia neque Christus sine Spiritu, 
neque Spiritus potest esse sine Christo. Non enim potest divinae naturae 
unitas separari.
          

            45.
            Et quia in medium id venit exemplum quod Dominus Jesus interficiet 
Spiritu oris sui, gladius quidam Verbi Spiritus intelligitur. Denique 
et in Evangelio dicit ipse Dominus Jesus: Non veni pacem mittere, sed gladium.
-----------------------------------------------------------
Venit enim ut Spiritum daret, ideoque et in ore ejus gladius bis acutus, 
utique gratia spiritalis. Spiritus ergo Verbi gladius est.
          

            46.
            Et ut scias inaequalitatem non esse, sed unitatem naturae, 
Verbum quoque gladius est Spiritus sancti; scriptum est enim: Accipientes 
scutum fidei, in quo possitis omnia tela maligni ignita exstinguere, et 
galeam salutis assumite, et gladium Spiritus, quod est Verbum Dei.
          

            47.
            Cum igitur Verbi gladius Spiritus sanctus sit, et Spiritus 
sancti gladius Verbum Dei sit; utique unitas est potentiae. 674
          
        


          CAPUT VIII.
Praedictam unitatem eo probari, quod sicut Pater, ita etiam Filius contristari 
ac tentari legitur. Tentatum
-----------------------------------------------------------
etiam Filium in deserto, ubi erecta fuit in aeneo serpente figura crucis: 
sed Spiritum quoque ibidem tentatum dici ab Apostolo. Hinc Israelitas ab 
eodem Spiritu directos in terram promissam, ipsique unam esse cum Patre 
et Filio voluntatem ac potentiam colligit Ambrosius.

            48.
             Quam unitatem licet etiam aliis Scripturarum 
locis considerare. Nam cum dicat Ezechiel ad populum Judaeorum: Et contristastis
-----------------------------------------------------------
me in omnibus his, dicit Dominus; Paulus novo populo in epistola sua 
dicit: Nolite contristare Spiritum sanctum Dei, in quo signati estis. 
Rursus cum Esaias dicat de ipsis Judaeis: Ipsi autem non crediderunt, sed 
exacerbaverunt Spiritum sanctum; David de Deo dicit: Et exacerbaverunt 
altissimum in siccitate, et tentaverunt Deum in cordibus suis.
          

            49.
            Accipe etiam quia cum alibi dixerit Scriptura tentatum Spiritum, 
tentatum etiam Deum, eadem dicat et Christum esse tentatum; habes enim 
ad Corinthios Apostolum: Neque tentemus Christum, sicut quidam eorum tentaverunt, 
et a serpentibus perierunt. Justa vindicta, ut adversarii venena
-----------------------------------------------------------
sentirent, qui non venerabantur auctorem.
          

            50.
            Et bene Dominus, aereo serpente suspenso, jussit curari vulnera 
sauciorum; imago enim crucis aereus serpens est; nam etsi in carne 
sua suspensus est Christus, tamen in eo et ipse crucifixus est mundo, et 
ipsi crucifixus est mundus: Mihi enim, inquit, mundus crucifixus est, et 
ego mundo. Crucifixus est ergo in suis mundus illecebris; et ideo 
non verus, sed aereus suspensus est serpens; quia in veritate quidem corporis, 
sed sine veritate peccati suscepit Dominus speciem peccatoris; ut per lubricum 
infirmitatis humanae simulando serpentem, depositis carnis exuviis, veri 
destrueret serpentis astutiam. Per crucem itaque Domini, quae in tentationis 
ultione subvenit, offensam
-----------------------------------------------------------
in perfidis Trinitatis agnosco, qui medicinam Trinitatis accipio.
          

            51.
            Ergo cum habeas in libro Moysi, quia Dominus tentatus serpentes 
immiserit populo Judaeorum, necesse est aut unitatem in majestate 
divina fatearis Patris et Filii et Spiritus sancti: aut certe cum Spiritum 
dicat apostolica Scriptura tentatum, Domini nomine. Spiritum utique designavit. 
Tentatum autem Spiritum sanctum ad Hebraeos scribens apostolus dicit; sic 
enim habes: Quia haec dicit Spiritus sanctus: Hodie si vocem ejus audieritis, 
nolite obdurare corda vestra, sicut in irritatione secundum diem tentationis 
in deserto, ubi tentaverunt me patres vestri, probaverunt et viderunt opera 
mea. Quadraginta annis proximus fui generationi huic, et dixi:
-----------------------------------------------------------
Semper isti errant corde; ipsi vero non cognoverunt vias meas, sicut juravi 
in ira mea, si introibunt in requiem meam. 675
          

            52.
            Ergo secundum Apostolum tentatus est Spiritus. Si et ipse tentatus 
est, et ipse utique in terram repromissionis Judaeorum populum dirigebat, 
sicut scriptum est: Quia adduxit eos per abyssum, sicut equum per desertum, 
et non laboraverunt, et sicut pecora per campum. Descendit Spiritus a Domino, 
et direxit eos. Et ipse utique serenam
-----------------------------------------------------------
coelestis alimoniae pluviam ministrabat, ipse quotidianam messem, quam 
terra non parturierat, agricola non severat, imbre fertili fecundabat.
          

            53.
            Nunc spectemus singula. Requiem Judaeis promiserat Deus, eam 
requiem Spiritus suam dicit. Tentatum se a perfidis Deus Pater memorat, 
tentatum ab iisdem se dicit et Spiritus; quia una tentatio est, qua tentata 
est a sacrilegis una divinitas Trinitatis. Condemnat Deus populum Judaeorum; 
ut in terram fluentem lac et mel, hoc est, ad resurrectionis requiem pervenire 
non possit: eadem sententia condemnat et Spiritus dicens: Si introibunt 
in requiem meam. Unius ergo sententia voluntatis, unius excellentia 
potestatis est.
          
        


          CAPUT IX.


-----------------------------------------------------------

Spiritum sanctum exacerbari confirmatur ex Petri verbis; ubi unum et idem 
esse Spiritum Dei, ac Spiritum Domini, cum ex aliis locis, tum e memorata 
ejusdem apostoli sententia in Ananiam ac Saphiram ostenditur: unde Spiritus 
sancti vel cum Patre ac Filio conjunctionem, vel propriam divinitatem evinci 
contenditur.

            54.
            Fortasse tamen aliquis diceret hoc exemplum non posse ad proprietatem 
sancti Spiritus derivari, nisi alio loco etiam Petrus apostolus nos docuisset 
peccatis nostris etiam Spiritum posse tentari, sic enim habes ad Ananiae 
conjugem dictum: Quid utique convenit vobis tentare Spiritum Domini? 
Etenim Domini Spiritus ipse est Dei Spiritus; quia
-----------------------------------------------------------
unus sanctus est Spiritus, ut etiam Paulus apostolus docuit dicens: Vos 
autem in carne non estis, sed in Spiritu; si tamen Spiritus Dei habitat 
in vobis. Si quis autem Spiritum Christi non habet, hic non est ejus. 
Praemisit Spiritum Dei, et statim subdidit eumdem esse Spiritum Christi. 
Et cum dixisset de Spiritu, ut intelligeremus quia ubi Spiritus sanctus, 
ibi Christus est, addidit: Si autem Christus in vobis.
          

            55.
            Deinde quomodo hic intelligimus quia ubi Spiritus, ibi et Christus; 
ita etiam alibi ostendit quia ubi Christus, ibi etiam Spiritus sanctus 
sit. Nam cum dixisset: Numquid experimentum ejus quaeritis, qui in me loquitur 
Christus.
-----------------------------------------------------------
Inseparabilis ergo 676 est unitas, quia ubi aut Pater, aut Christus, aut 
Spiritus, Scriptura testificante, signatur; ibi omnis plenitudo est Trinitatis.
          

            56.
             Sed et ipse Petrus in eo, quod proposuimus, 
exemplo praemisit Spiritum sanctum, et postea dixit Spiritum Domini; sic 
enim habes: Anania, cur implevit Satanas cor tuum ad mentiendum Spiritui 
sancto, ut fraudem faceres de pretio agri? Ita nonne manens tibi manebat, 
et venditus in tua erat potestate? Quare posuisti in corde tuo hoc scelus? 
Non
-----------------------------------------------------------
es hominibus mentitus, sed Deo. Et subter ad ejus uxorem ait: Quid 
utique convenit vobis tentare Spiritum Domini?
          

            57.
            Primum intelligimus quia Spiritum sanctum Spiritum Domini dixit. 
Deinde cum praemiserit Spiritum sanctum, et addiderit: Non es hominibus 
mentitus, sed Deo; necesse est in Spiritu sancto aut unitatem divinitatis 
intelligas; quoniam cum Spiritus tentatur, Deus fallitur: aut si unitatem 
divinitatis conaris excludere, secundum Scripturae verba ipse utique Spiritum 
Deum credis.
          

            58.
            Si enim et de Spiritu expressum intelligimus et de Patre, in 
Deo utique Patre et Spiritu sancto veritatis et scientiae advertimus unitatem; 
quia similiter a sancto Spiritu sicut a Deo Patre mendacium
-----------------------------------------------------------
deprehenditur. Quod si utrumque de Spiritu accipimus, cur quod legis, perfide, 
negare conaris? Aut igitur unitatem divinitatis Patris et Filii et Spiritus 
sancti, aut divinitatem sancti Spiritus confitere. Utrum dixeris, in Deo 
utrumque dixisti; quia et unitas divinitatem astruit, et divinitas unitatem.
          
        


          CAPUT X.
Spiritus sancti divinitatem astrui ex Joannis loco. Hunc quidem deletum 
fuisse ab haereticis, at inani conatu; cum inde facilius eorum perfidia 
convinci possit. Ut ostendatur hic idem locus esse de Spiritu, contextus 
series expenditur. Eum de Spiritu sancto nasci, qui renascitur de eodem 
Spiritu, de quo Christus ipse natus ac renatus creditur. Iterum ex duobus 
Joannis testimoniis colligitur Spiritus divinitas, ac demum
-----------------------------------------------------------
quomodo Spiritus, aqua et sanguis testes dicantur, exponitur.

            59.
             Nec solum hoc loco evidenter sancti Spiritus 
θεότητα, hoc est, deitatem Scriptura testatur; sed etiam ipse Dominus dixit 
in Evangelio: Quoniam Deus Spiritus est. Quem
-----------------------------------------------------------
locum ita expresse, Ariani, testificamini esse de Spiritu; ut eum de vestris 
codicibus auferatis: atque utinam de vestris, et non etiam de Ecclesiae 
codicibus tolleretis! Eo enim tempore quo impiae infidelitatis Auxentius 
Mediolanensem 677 Ecclesiam armis exercituque occupaverat, vel a Valente 
atque Ursatio, nutantibus sacerdotibus suis, incursabatur Ecclesia Sirmiensis, 
falsum hoc, et sacrilegium vestrum in Ecclesiasticis codicibus deprehensum 
est. Et fortasse hoc etiam in Oriente fecistis.
          

            60.
            Et litteras quidem potuistis abolere, sed fidem non potuistis 
auferre. Plus vos illa litura prodebat, plus vos illa litura damnabat; 
neque enim vos poteratis oblinire veritatem, sed illa litura de libro vitae 
nomina vestra radebat. Cur auferebatur: Quoniam
-----------------------------------------------------------
Deus Spiritus est; si non pertinebat ad Spiritum? Si enim de Deo Patre 
vultis expressum, ergo et Deum Patrem negatis, qui putatis esse delendum. 
Utrum vultis, eligite: in utroque vos laqueus vestrae impietatis astringet, 
si gentiles vos esse fateamini vel Patrem Deum negando, vel Spiritum. Tenetur 
igitur vestra confessio, qua delestis oraculum, dum formidatis exemplum.
          

            61.
            Delestis quidem in pectoribus animisque vestris: caeterum divinum 
non deletur oraculum, non deletur Spiritus sanctus, sed aversatur impias 
mentes: non deletur gratia, sed iniquitas; quia scriptum est: Ego sum, 
ego sum, qui deleo iniquitates tuas. Denique Moyses pro populo petens: 
Dele, inquit, me de libro tuo, si non parcis huic populo
-----------------------------------------------------------
. Nec tamen deletus est; quia non habebat iniquitatem, sed gratiam 
profluebat.
          

            62.
            Vestra igitur estis confessione convicti, quod sapienter factum 
non potestis dicere, sed astute. Astute enim cognovistis loci istius vos 
attestatione convinci, nec argumenta vestra adversus id posse
-----------------------------------------------------------
testimonium convenire. Quo enim possit alio intellectus loci istius derivari, 
cum series lectionis tota de Spiritu sit?
          

            63.
            Nicodemus quaerit de regeneratione, respondet Dominus: Amen, 
amen dico tibi, nisi quis renatus fuerit per aquam et Spiritum, non potest 
introire in regnum Dei. Et ut ostenderet aliam generationem secundum 
carnem esse, aliam secundum Spiritum, addidit: Quod natum est ex carne 
caro est; quia de carne natum est; et quod natum est de Spiritu, Spiritus 
est; quia Deus Spiritus est. Pro sequere ergo totam seriem lectionis, 
et invenies quod Dominus impietatem vestram plenitudine assertionis excluserit. 
Noli, inquit, mirari quia dixi: Oportet vos nasci denuo. Spiritus ubi vult 
spirat, et
-----------------------------------------------------------
vocem ejus audis: sed nescis unde veniat, aut quo vadat; sic est omnis 
qui natus est de Spiritu.
          

            64.
            Quis est qui nascitur de Spiritu, et qui efficitur Spiritus, 
nisi qui renovatur Spiritu mentis suae? Hic est utique qui per aquam regeneratur 
678 et Spiritum sanctum; quoniam per lavacrum regenerationis et renovationis 
Spiritus sancti spem vitae capimus aeternae. Et alibi Petrus apostolus 
ait: Vos autem Spiritu sancto baptizabimini. Quis est autem qui baptizatur 
Spiritu sancto, nisi qui renascitur per aquam et Spiritum sanctum? Ergo 
de sancto Spiritu Dominus dixit: Amen, amen dico tibi, nisi quis renatus 
fuerit per aquam et Spiritum, non potest introire in regnum Dei. Et ideo 
de ipso nasci
-----------------------------------------------------------
nos in posterioribus definivit, per quem renasci nos in superioribus est 
locutus. Haec Dominica sententia est: scripto nitor, non argumento.
          

            65.
            Quaero tamen cur si non dubitatur per Spiritum sanctum nos 
renasci, dubitetur de Spiritu sancto nos nasci; cum ipse Dominus Jesus 
de Spiritu sancto et natus sit et renatus? Quem si natum de Spiritu sancto 
confitemininegatis; 
magna insipientia, ut quod singulare Dei est, confiteamini: quod commune 
est hominum, denegetis. Et ideo bene vobis dicitur quod Judaeis dictum 
est: Si terrena vobis dixi, et non creditis; quomodo si dixero vobis coelestia 
credetis?
          

            66.
            Sed tamen utrumque locum ita scriptum invenimus
-----------------------------------------------------------
in Graeco, ut non per Spiritum dixerit, sed de Spiritu. Denique sic habet: 
Ἀμὴν, ἀμὴν, λέγω σοι, ἐὰν μή τις γεννήθη ἐξ ὕδατος καὶ Πνεύματος, hoc
-----------------------------------------------------------
est, de aqua et Spiritu. Ergo cum dubitari non debeat de sancto scriptum 
esse Spiritu, quod natum est de Spiritu; non est dubium quin Deus sit et 
sanctus Spiritus, secundum quod scriptum est, quia Deus Spiritus est.
          

            67.
            Alibi quoque ut hoc de sancto Spiritu scripsisse se idem evangelista 
reseraret: Per aquam, inquit, et Spiritum venit Christus Jesus, non solum 
in aqua sed per aquam et sanguinem. Et spiritus testimonium dicit, quoniam 
Spiritus est veritas; quia tres sunt testes, Spiritus, aqua, sanguis: et 
hi tres unum sunt.
          

            68.
            Audi quomodo testes: Spiritus mentem renovat, aqua proficit 
ad lavacrum, sanguis spectat ad pretium. Spiritus enim nos per adoptionem 
filios
-----------------------------------------------------------
Dei fecit, sacri fontis unda nos abluit, sanguis Domini nos redemit. Alterum 
igitur invisibile, alterum visibile testimonium sacramento consequimur 
spiritali; quia Spiritus testimonium reddit spiritui nostro. Etsi 
in utroque plenitudo sit sacramenti, distinctio tamen muneris est: ergo 
ubi distinctio est muneris, non est utique testificationis aequalitas. 
679
          
        


          CAPUT XI.
Objiciebatur Joannis verba, nimirum, Spiritus est Deus, ad Deum Patrem 
referenda esse; quando postea Deum adorandum in Spiritu et veritate praedicit 
Christus. Respondetur primo voce spiritus interdum gratiam spiritalem significari: 
deinde si personam Spiritus sancti per voces in spiritu intelligendam
-----------------------------------------------------------
velint, proptereaque ipsi deberi negent adorationem, ostenditur argumentum 
aeque pugnare in Filium: quem tamen cum adorandum innumera probent exempla, 
hinc de Spiritu quoque idem statuendum intelligitur. Quid adorari praecipitur 
scabellum pedum? Hoc designari Domini corpus, cujus cum auctor sit Spiritus, 
ipsum sequitur adorandum esse, nec tamen proinde Mariam adorandam. Non 
ergo abrogari Spiritus adorationem, sed ejus cum Patre conjunctionem exprimi, 
cum Pater in Spiritu dicitur adorandus: quod similibus locutionibus confirmatur.

            69.
             Sed fortasse referatur quia in posterioribus 
istius ipsius libri iterum Dominus Deum Spiritum dixit, sed de Patre Deo 
sensit. Sic
-----------------------------------------------------------
enim habes in Evangelio: Nunc est quando veri adoratores adorabunt Patrem 
in Spiritu et veritate. Nam et Pater tales quaerit, qui adorent eum. Spiritus 
est
-----------------------------------------------------------
Deus, et eos qui adorant eum, in Spiritu et veritate oportet adorare. 
Non solum enim hoc exemplo divinitatem sanciti Spiritus vultis negare; 
sed etiam in Spiritu adorari Deum tamquam ad subjectionem Spiritus derivatis.
          

            70.
            Cui loco respondebo breviter, quia spiritus plerumque ponitur 
pro gratia spiritali, sicut et Apostolus dixit: Quia ipse spiritus postulat 
pro nobis gemitibus inenarrabilibus, hoc est, gratia spiritalis; nisi 
forte gemitus vos sancti Spiritus audire potuistis. Ergo et hic adoratur 
Deus, non in malitia cordis, sed in gratia spiritali. In animam enim malevolamnon 
intrat sapientia; quia nemo potest dicere Dominum Jesum, nisi in Spiritu 
sancto. Statimque subdidit: Divisiones
-----------------------------------------------------------
vero gratiarum sunt.
          

            71.
            Non igitur hoc ad plenitudinem, nec ad portionem Spiritus potest 
pertinere, quia neque humana mens ejus plenitudinem capit, neque in ullas 
sui dividitur sectiones: sed donum gratiae spiritalis infundit, in quo 
adoratur Deus, sicut adoratur etiam in veritate; non enim adorat, nisi 
qui veritatem divinitatis ejus pio haurit affectu. Nec utique velut personaliter 
Christum, aut sanctum personaliter Spiritum comprehendit.
          

            72.
            Aut si putas quod velut personaliter dictum de Spiritu videatur 
et de Christo: ergo Deus similiter adoratur in veritate, sicut adoratur 
in Spiritu. Aut similis igitur subjectio, quod absit ut credas; et nec 
Filius adoratur: aut, quod verum est, similis
-----------------------------------------------------------
unitatis est gratia, et Spiritus adoratur. 680
          

            73.
            Colligamus hic ergo et concludamus Arianorum impias quaestiones. 
Si enim ideo negant adorandum Spiritum, quia Deus adoratur in Spiritu; 
negent ergo adorandam veritatem, quia Deus adoratur in veritate. Nam licet 
plurimae veritates sint, quia scriptum est: Diminutae sunt veritates a 
filiis hominum; donatae tamen sunt a veritate divina, quae est Christus 
qui ait: Ego sum via, veritas et vita. Ergo si hoc loco veritatem 
ex usu intelligunt, intelligant etiam gratiam spiritalem, et nihil est 
offensionis: aut si veritatem Christum accipiunt, adorandum negent.
          

            74.
            Sed refelluntur factis piorum, serie Scripturarum. Adoravit 
enim Christum Maria, et ideo praenuntia
-----------------------------------------------------------
resurrectionis ad apostolos destinatur, solvens haereditarium nexum, et 
feminei generis immane delictum. Hoc enim operatus est in mysterio
-----------------------------------------------------------
Dominus; ut ubi superabundaverat peccatum, superabundaret et gratia. 
Meritoque ad viros femina destinatur; ut quae culpam viro prima nuntiaverat, 
prima Domini gratiam nuntiaret.
          

            75.
            Adoraverunt et apostoli; et ideo quia detulerunt fidei 
testimonium, acceperunt fidei magisterium. Adoraverunt et angeli, de quibus 
scriptum est: Et adorent eum omnes angeli ejus.
          

            76.
            Adorant autem non solum divinitatem ejus, sed etiam scabellum 
pedum ejus, sicut scriptum est: Et adorate scabellum pedum ejus; quoniam 
sanctum est. Aut si negant quia in Christo etiam incarnationis adoranda 
mysteria sint, in quibus velut vestigia quaedam divinitatis expressa, et 
vias
-----------------------------------------------------------
quasdam Verbi coelestis advertimus; legant quia et apostoli adorabant eum 
in carnis gloria resurgentem.
          

            77.
            Ergo si nihil derogat Christo, quod Deus adoratur in Christo; 
quia adoratur et Christus: nihil utique derogat etiam Spiritui, quia Deus 
adoratur in Spiritu; quia adoratur et Spiritus, sicut Apostolus dixit: 
Spiritui Dei servimus. Qui enim servit, et adorat, sicut supra dictum 
est: Dominum Deum tuum adorabis, et illi soli servies.
          

            78.
            Sed ne forte propositum aliquis praeterfugere videatur exemplum, 
qua ratione ad incarnationis Dominicae sacramentum spectare videatur, quod 
ait Propheta: Adorate scabellum pedum ejus (Ps. XCVIII,
-----------------------------------------------------------
5), consideremus; non enim ex usu hominum aestimare debemus scabellum. 
Nam neque corporalis Deus, aut non immensus; ut tamquam fulcrum pedibus 
ejus scabellum subjectum putemus. Neque adorandum quidquam praeter Deum 
legimus; quia scriptum est: Dominum Deum tuum adorabis, et ipsi soli servies. 
Quomodo ergo adversus Legem Propheta praeciperet, sub Lege nutritus, et 
eruditus in Lege. Non mediocris igitur quaestio, et ideo diligentius consideremus 
quid sit scabellum. Legimus enim alibi: Coelum mihi thronus, terra autem 
scabellum pedum meorum. Sed nec terra adoranda 681 est nobis, quia 
creatura est Dei.
          

            79.
            Videamus tamen ne terram illam dicat adorandam
-----------------------------------------------------------
Propheta, quam Dominus Jesus in carnis assumptione suscepit. Itaque per 
scabellum terra intelligitur: per terram autem caro Christi, quam
-----------------------------------------------------------
hodieque in mysteriis adoramus, et quam apostoli in Domino Jesu, ut supra 
diximus, adorarunt; neque enim divisus est Christus, sed unus: neque 
cum adoratur tamquam Dei Filius, natus ex Virgine denegatur. Cum igitur 
incarnationis adorandum sit sacramentum, incarnatio autem opus Spiritus, 
sicut scriptum est: Spiritus sanctus superveniet in te, et virtus Altissimi 
obumbrabit tibi; et quod nascetur ex te sanctum, vocabitur Filius Dei: 
haud dubie etiam sanctus Spiritus adorandus est; quando adoratur ille, 
qui secundum carnem natus ex Spiritu sancto est.
          

            80.
            Ac ne quis hoc derivet ad Mariam virginem: Maria erat templum 
Dei, non Deus templi. Et ideo ille solus adorandus, qui operabatur in templo.
-----------------------------------------------------------

          

            81.
            Nihil ergo officit, quod Deus adoratur in Spiritu; quia et 
Spiritus adoratur. Quamquam si ipsa verba consideremus, quid aliud in Patre 
et Filio et Spiritu sancto, nisi ejusdem potestatis unitatem intelligere 
debemus? Quid est enim: In Spiritu et veritate adorare oportet? si 
tamen hoc non ad gratiam spiritalem referas, nec ad veram conscientiae 
fidem: sed, ut diximus, personaliter (si tamen dignum hoc verbum est majestatis 
expressione divinae) de Christo accipias et de Spiritu.
          

            82.
            Quid est ergo adoratur in Christo Pater, nisi quia est in Christo 
Pater, et loquitur in Christo Pater, et manet in Christo Pater? Non utique 
quasi corpus in corpore; non enim Deus corpus: nec quasi confusus in confuso; 
sed quasi verus in vero, Deus
-----------------------------------------------------------
in Deo, lumen in lumine, quasi Pater sempiternus
-----------------------------------------------------------
in Filio coaeterno. Non ergo insertio corporis intelligitur, sed unitas 
potestatis. Ergo per unitatem potestatis coadoratur in Patre Christus, 
cum Deus Pater 682 adoratur in Christo. Similiter itaque per unitatem potestatis 
ejusdem coadoratur in Deo Spiritus, dum Deus adoratur in Spiritu.
          

            83.
            Adhuc verbi istius vim atque sermonis diligentius pertractemus, 
et proprietatem ejus ex aliis colligamus: Omnia, inquit, in Sapientia fecisti. 
Quid hic igitur intelligimus exsortem factorum esse Sapientiam? Sed omnia 
per ipsum facta suntErgo 
ipse qui Dei Filium etiam coelestium dicit auctorem, ita utique dixit in 
Filio facta omnia, ut in operum instauratione
-----------------------------------------------------------
Filium a Patre minime separaret, sed Patri jungeret.
          

            84.
            Paulus quoque ait: Quoniam in ipso condita sunt omnia in coelis 
et in terra, visibilia et invisibilia. Numquid cum dicit, in ipso, 
negavit per ipsum? Non negavit utique, sed asseruit. Denique et alibi dixit: 
Unus Dominus Jesus, per quem omnia. Ergo cum dicit, per ipsum, negavit 
in ipso condita esse omnia, per quem dicit esse omnia? Hanc vim habent 
verba haec: In ipso, et cum ipso; ut unum in his atque consimile, 
non contrarium intelligatur. Quod etiam in inferioribus manifestavit dicens: 
Omnia per ipsum, et in ipso creata sunt; haec enim tria in Christo 
unum esse: cum ipso, et per ipsum, et in ipso,
-----------------------------------------------------------
sicut supra diximus, Scriptura
-----------------------------------------------------------
testatur. Habes enim per ipsum et in ipso condita esse omnia.
          

            85.
            Accipe etiam quia cum ipso Pater, et ipse cum Patre erat; cum 
omnia conderentur. Sapientia dicit: Cum pararet coelos, cum illo eram; 
cum faceret fontes aquarum. Et in veteri Testamento dicendo Pater, 
Faciamus, ostendit Filium secum adorandum, quasi omnium conditorem. 
Sicut ergo in Filio creata dicuntur, quorum Filius creator accipitur; ita 
etiam cum in veritate adorari Deus dicitur, verbi ipsius proprietate in 
eumdem modum frequenter expressa debet intelligi, quod et Filius adoretur. 
Similiter itaque adoratur et Spiritus; quia Deus adoratur in Spiritu. Ergo 
Pater et cum Filio adoratur, et cum Spiritu, quia Trinitas
-----------------------------------------------------------
adoratur. 683
          
        


          CAPUT XII.
Ex eo quod in Trinitate divinitatis lucem, quam in Christo tres apostoli 
adoraverunt, inesse Paulus significaverit, adorandus etiam Spiritus declaratur. 
Ostenditur ex ipsis verbis Spiritum designatum ab Apostolo. Ejusdem Spiritus 
divinitas inde probatur, quod templum habeat, in quo non ut sacerdos habitet, 
sed ut Deus: nec non cum Patre ac Filio adoretur; unde in iisdem naturae 
unitas intelligitur.

            86.
            An vero negat aliquis adorandam divinitatem Trinitatis aeternae? 
cum et Scripturae divinae inexplicabilem majestatem exprimant Trinitatis, 
sicut alibi Apostolus dicit: Quoniam Deus, qui dixit de tenebris
-----------------------------------------------------------
lumen splendescere, illuxit in cordibus nostris ad illuminationem scientiae 
claritatis Dei in facie Jesu Christi.
          

            87.
            Nempe hanc claritatem viderunt apostoli, cum Dominus Jesus 
divinitatis suae luce in monte fulgeret: Viderunt, inquit, apostoli, et 
in faciem prociderunt. Putasne illos vel cum prociderent, adorasse; 
cum fulgorem divini luminis corporalibus oculis sustinere non possent, 
et splendor lucis aeternae aciem visus mortalis obduceret? Aut quid aliud 
tunc temporis dixerunt illi videntes gloriam ejus, nisi: Venite adoremus, 
et procidamus ante eum Illuxit enim Deus in cordibus 
nostris ad illuminationem scientiae claritatis Dei in facie Jesu Christi.
-----------------------------------------------------------

          

            88.
            Quis est ergo qui illuxit, ut cognoscamus Deum in facie Christi 
Jesu? Dixit enim, Illuxit Deus, ut cognoscatur claritas Dei in facie Christi 
Jesu: quem putamus alium praeter Spiritum declaratum? Aut quis est alius 
praeter Spiritum sanctum, cui divinitatis potentia deferatur? Qui enim 
Spiritum excludunt, necesse est inducant alium, qui cum Patre et Filio 
gloriam divinitatis accipiat.
          

            89.
            Eadem igitur verba repetamus: Deus est qui illuxit ad illuminationem 
claritatis Dei in facie Jesu
-----------------------------------------------------------
Christi. Habes Christum evidenter expressum. Cujus ergo claritas illuminare 
dicitur, nisi Spiritus? Ipsum ergo Deum expressit, quia claritatem Dei 
dixit: si Patris, superest ut qui dixit de tenebris lumen splendescere, 
et illuxit in cordibus nostris, Spiritus sanctus intelligatur; alium enim 
non possumus cum Patre Filioque venerari. Si igitur Spiritum intelligis, 
et hunc Apostolus Deum dixit; necesse est igitur deitatem Spiritus etiam 
vos fateamini, qui negatis.
          

            90.
            Sed quam impudenter negatis, cum legeritis quia templum habet 
Spiritus sanctus! Scriptum est enim: Templum Dei vos estis, et Spiritus 
sanctus habitat in vobis. Deus ergo templum habet, creatura templum 
non habet verum. Spiritus autem habet templum, qui habitat in nobis. Nam
-----------------------------------------------------------
scriptum est: Quia membra vestra templum sunt Spiritus sancti.
          

            91.
            In templo autem non quasi sacerdos, nec quasi minister, sed 
quasi Deus inhabitat; quoniam ipse Dominus dixit Jesus: Inhabitabo in illis, 
et inter eos ambulabo; et ero illorum Deus, 684 et ipsi erunt mihi populus. 
Et David dicit: Dominus in templo sancto suo. Ergo Spiritus habitat 
in templo sancto suo, sicut habitat Pater, habitat et Filius, qui ait: 
Ego et Pater veniemus, et mansionem apud eum faciemus.
            91*. Advertimus igitur quod Pater et Filius et Spiritus sanctus 
in uno eodemque per naturae ejusdem maneant unitatem. Ergo divinae est 
potestatis, qui
-----------------------------------------------------------
habitat in templo; sicut enim Patris et Filii, ita et Spiritus sancti sumus 
templum: non multa templa, sed unum templum; quia unius templum est potestatis.
          

            92.
            Manet autem in nobis Pater per Spiritum, quem dedit nobis. 
Quomodo igitur potest simul dispar manere natura? Utique non potest. Manet 
autem cum Patre et Filio Spiritus sanctus. Unde et Apostolus cum gratia 
Jesu Christi et charitate Dei communicationem sancti Spiritus copulavit 
dicens: Gratia Domini nostri Jesu Christi, et charitas Dei, et communicatio 
Spiritus sancti cum omnibus vobis.
          
        


          CAPUT XIII.
Objicientibus catholicos, dum Spiritui attribuunt divinitatem,
-----------------------------------------------------------
tres deos inducere, retorquetur ab ipsis ob eamdem causam induci duos deos, 
nisi divinitatem Filio negaverint. Deinde orthodoxa doctrina exponitur.
92*.  Sed quid veremini, an illud quod oblatrare consuestis, 
ne tres faciatis deos? Absit; ubi enim una deitas intelligitur, unus Deus 
dicitur. Neque enim cum Filium Deum dicimus, duos deos dicimus. Nam si 
cum deitatem Spiritus
-----------------------------------------------------------
confitemini, putatis tres deos dici: ergo et cum deitatem Filii dicitis, 
quia non potestis eam negare, duos inducitis deos. Necesse est igitur juxta 
sententiam vestram, si Deum personae unius, non unius naturae nomen putatis, 
aut duos deos dicatis, aut Deum Filium denegetis.

            93.
            Sed excusemus vos ab inscientia, etsi non excusamus a culpa. 
Etenim secundum nostram sententiam quia unus Deus, una divinitas, et unitas 
intelligitur potestatis. Sicut unum Deum dicimus, et Patrem vero deitatis 
nomine confitentes, nec Filium denegantes; ita etiam Spiritum sanctum a 
deitatis non excludimus unitate, et tres deos non asserimus, sed negamus; 
quia pluralitatem non unitas facit, sed divisio potestatis. Quomodo enim 
pluralitatem
-----------------------------------------------------------
recipit unitas divinitatis; cum pluralitas numeri sit, numerum autem non 
recipiat divina natura?
          
        


          CAPUT XIV.
Praeter superiora testimonia, alios locos ad probandum trium personarum 
imperium afferri posse. Afferuntur duo ex epistolis ad Thessalon. et iisdem 
Spiritui dominatum sicut et aliis personis arrogari, aliorum Scripturae 
textuum collatione ostenditur. Demum citato alio ex altera ad Corinth. 
adhuc expressiore loco, et Dominum Spiritum esse, et ubi sit Dominus, Spiritum 
esse colligitur.
94,  Unus ergo Deus, salva majestate Trinitatis aeternae, 
sicut proposito 685 declaratur exemplo. Nec eo tamen solo loco Trinitatem 
videmus nomine divinitatis expressam, sed cum
-----------------------------------------------------------
plerisque locis, sicut et supra diximus, tum maxime in his epistolis quas 
ad Thessalonicenses Apostolus scripsit, divinitatem atque dominatum Patris 
et Filii et Spiritus sancti evidentissime declaravit. Sic enim habes: Vos 
autem Dominus multiplicet, et abundare faciat in charitate invicem et in 
omnes, sicut et nos in vobis, ad confirmanda corda vestra sine querela 
in sanctificatione coram Deo et Patre nostro in adventu Domini Jesu.

            95.
            Quis est igitur Dominus, qui multiplicet nos, et abundare faciat 
coram Deo et Patre nostro in adventu Domini Jesu? Patrem dixit, et Filium 
dixit: quem ergo cum Patre et Filio praeter Spiritum junxit? Quis est Dominus 
qui corda nostra in sanctificatione confirmet? Sanctificatio enim gratia 
spiritalis
-----------------------------------------------------------
est, sicut et infra dixit: In sanctificatione Spiritus, et fide veritatis.
          

            96.
            Quem putatis ergo hic Dominum, praeter Spiritum nuncupatum? 
Nec Deus Pater docere vos potuit, qui ait: Super quem videris Spiritum 
descendentem et manentem super eum, hic est qui baptizat in Spiritu sancto? 
Descendit enim Spiritus
-----------------------------------------------------------
in specie columbae; ut et sapientiae testimonium ferret, et sacramentum 
lavacri spiritalis impleret, et unius se cum Patre et Filio operationis 
ostenderet.
          

            97.
            Ac ne per imprudentiam aliquid excidisse Apostolo judicetis, 
sed scientem prudentemque et sancto infusum Spiritu significasse Dominum, 
quem Deum sentiebat, etiam in secunda ad Thessalonicenses epistola hoc 
idem repetivit dicens: Dominus autem dirigat corda vestra in dilectione 
Dei, et patientia Christi. Si dilectio Dei est, et Christi patientia, 
quis est dominus qui dirigat, debet ostendi, si directionem sancti Spiritus 
denegamus.
          

            98.
            Sed negare non possumus, quoniam de ipso Dominus dixit: Adhuc 
multa habeo vobis dicere, sed
-----------------------------------------------------------
non potestis illa portare modo. Cum autem venerit ille Spiritus veritatis, 
deducet vos in omnem veritatem. Et David de ipso dicit: Spiritus tuus 
bonus deducet me in viam rectam.
          

            99.
             Vide quid de Spiritu sancto vox Dominica 
resultaverit. Filius Dei venit, et quia nondum infuderat Spiritum, parvulos 
quosdam nos degere sine Spiritu declaravit. Spiritum dixit esse venturum, 
qui faceret ex parvulis fortiores, incremento videlicet spiritalis aetatis. 
Quod ideo posuit, non quo virtutem Spiritus anteferret, sed ut in cognitione 
Trinitatis ostenderet plenitudinem esse virtutis.
          

            100.
            Necesse est igitur aut quartum aliquem dicatis,
-----------------------------------------------------------
quem sentire praeter Spiritum debeatis: aut certe non alium Dominum judicetis, 
nisi Spiritum designatum.
          

            101.
            Quod si evidentem conceptionem verborum exigitis, quibus Dominum 
Spiritum Scriptura memoraverit, nec id latere vos potuit; 686 quia scriptum 
est: Dominus autem Spiritus est. Quod utique dictum de Spiritu sancto 
totius series lectionis ostendit. Et ideo Apostolica consideremus eloquia: 
Quoties legitur Moyses, inquit, velamen positum est super cor eorum: cum 
vero conversi fuerint ad Dominum, auferetur velamen. Dominus autem Spiritus 
est: ubi autem Spiritus Domini, ibi libertas.
          

            102.
            Non solum itaque Spiritum dominum dixit,
-----------------------------------------------------------
sed etiam addidit: Ubi autem Spiritus Domini, ibi libertas. Nos itaque 
omnes revelata facie gloriam Domini speculantes, ad eamdem imaginem reformamur 
a gloria in gloriam, sicut a Domini Spiritu, hoc est, qui ad Dominum 
sumus ante conversi, ut spiritali intellectu quasi in quodam speculo Scripturarum 
Domini gloriam videremus, nunc ab
-----------------------------------------------------------
hac gloria quae nos convertit ad Dominum, in illam coelestem gloriam reformamur. 
Ergo cum Dominus sit ad quem convertimur, Dominus autem Spiritus sit a 
quo reformamur, qui conversi ad Dominum sumus, Dominus utique Spiritus 
sanctus est designatus; ipse enim conversos suscipit, qui reformat. Nam 
quomodo quos non susceperat, reformaret?
          

            103.
            Quamquam quid expressionem quaerimus vocis, ubi expressionem 
cernimus unitatis? Nam etsi Dominum Spiritumque distinguas; negare tamen 
non potes quia ubi Dominus, ibi et Spiritus: et qui fuerit conversus ad 
Dominum, erit conversus ad Spiritum. Si litteram calumniaris, unitatem 
non inficiaris: si unitatem vis secernere, potestatis Dominum ipsum Spiritum 
confiteris.
          
        


          CAPUT XV.


-----------------------------------------------------------

Etsi Spiritus Dominus appelletur, tres tamen Dominos hinc non induci; cum 
ex eo quod Filius non secus ac Pater in variis Scripturae locis Dominus 
appellatur, non inducantur duo Domini: dominationem enim in divinitate 
esse, et in dominatione divinitatem, quae tribus personis indivisim congruant.

            104.
             Sed fortassis iterum dicas: Si Dominum Spiritum 
dixero, tres Dominos declarabo. Numquid cum Dominum Filium dicis, aut Filium 
negas, aut duos Dominos confiteris? Absit; ipse enim Filius dixit: Nolite 
duobus dominis servire. Sed non utique aut se aut Patrem Dominum denegavit; 
nam et Patrem Dominum dixit, sicut habes: Confiteor tibi, Pater, Domine 
coeli et
-----------------------------------------------------------
terrae. Et se memoravit Dominum, sicut in Evangelio legimus: Vocatis 
me Dominum et magistrum, et bene facitis; sum etenim. Sed non duos 
Dominos dixit; immo ostendit se non duos Dominos dixisse, cum praemonet: 
Nolite duobus dominis servire. Non sunt enim duo domini, ubi dominatus 
unus est; quia Pater in Filio, et Filius in Patre; et ideo Dominus unus.
          

            105.
            Sic et Lex docuit: Audi, Israel, Dominus Deus tuus Dominus 
unus est: hoc est, immutabilis, 687 semper in unitate permanens potestatis, 
semper idem, nulla accessione, nulla diminutione mutatur. Ergo unum dixit 
Moyses, et idem tamen Dominum a Domino pluisse memoravit. Apostolus 
quoque: Det, inquit,
-----------------------------------------------------------
Dominus misericordiam invenire a Domino. Dominus pluit a Domino, Dominus 
dat a Domino misericordiam: Dominus nec ibi discernitur, ubi pluit a Domino; 
nec hic separatur, ubi miseretur
-----------------------------------------------------------
a Domino, sed utroque in loco unitas dominationis exprimitur.
          

            106.
            In psalmis quoque habes: Dixit Dominus Domino meo. Nec 
ideo Patrem suum Dominum denegavit, quia Filium Dominum suum esse memoravit: 
sed ideo Filium Dominum suum dixit, ne crederes Filium prophetae fuisse, 
sed Dominum: quod in Evangelio ipse Dominus manifestavit dicens: Si enim 
David in spiritu vocat eum Dominum, quomodo Filius ejus est? In spiritu 
dicit David Dominum, non Spiritus dicit. Aut si hinc calumniantur, quia 
Dominum Spiritus dixit, necesse est pari sacrilegio Filium Dei etiam Spritus 
sancti Filium videantur asserere.
          

            107.
            Ergo quemadmodum duos non dicimus Dominos,
-----------------------------------------------------------
cum et Patrem et Filium designamus; ita nec tres Dominos dicimus, cum dominum 
Spiritum confitemur. Sicut enim sacrilegium est tres Dominos aut Deos dicere, 
ita etiam hoc plenum sacrilegii est duos Dominos aut Deos dicere; quia 
unus Deus, unus Dominus, unus est Spiritus sanctus: et qui Deus, Dominus: 
et qui Dominus, Deus: quia et in dominatione divinitas, et in divinitate 
dominatus est.
          

            108.
            Denique et Dominum et Deum legisti Patrem: Domine Deus meus, 
clamabo ad te, exaudi me. Et Dominum et Deum habes Filium, sicut in 
Evangelio legisti, quia cum tetigisset Thomas latus Christi, ait: Dominus 
meus et Deus meus. Ergo sicut Pater Deus, et Filius Dominus: ita et 
Filius Deus, et Pater Dominus. Alternatur pia
-----------------------------------------------------------
significatio, non alternatur divina natura, sed immutabilis manet gratia. 
Non enim largitatis collativa, sed naturalis placita charitatis sunt, quia 
et unitas proprietatem habet, et proprietas unitatem. 688
          
        


          CAPUT XVI.
Patrem sanctum esse, ac similiter Filium et Spiritum, atque hinc trisagio 
eodem celebrari: nec posse a nobis Deum praedicari dignius, quam si eumdem 
sanctum dicamus; unde clarum fit Spiritui sancto non derogandum. Eidem 
inesse omnia quae Dei sunt, cum in baptismate una cum Patre et Filio nominetur, 
eique Pater dederit quod majus omnibus est, nec quisquam ipsi valeat eripere. 
Igitur e loco Joannis unde calumniam conflabant haeretici, Trinitatis aequalitatem 
unitatemque astrui deitatis. Tandem ubi expositum est quo pacto Filius 
a Patre accipiat,
-----------------------------------------------------------
quemadmodum citato loco jugulentur varii haeretici, aperitur.

            109.
            Ergo sanctus Pater, sanctus Filius, sanctus et Spiritus: 
sed non tres sancti;
-----------------------------------------------------------
quia unus est Deus sanctus, unus est Dominus. Una est enim vera sanctitas, 
sicut una est vera divinitas, una illa vera sanctitas naturalis.
          

            110.
            Ideo omnia haec quae sancta nos credimus, illam solam praedicant 
sanctitatem. Cherubim et Seraphim indefessis vocibus laudant et dicunt: 
Sanctus, sanctus, sanctus Dominus Deus Sabaoth. Non semel dicunt, 
i.e singularitatem credas: non bis dicunt, ne Spiritum excludas: non sanctos 
dicunt, ne pluralitatem aestimes: sed ter repetunt, et idem dicunt, ut 
etiam in hymno distinctionem Trinitatis, et divinitatis intelligas unitatem: 
hoc cum dicunt, Deum praedicant.
          

            111.
            Nos quoque nihil pretiosius invenimus quo Deum praedicare possimus, 
nisi ut sanctum appellemus.
-----------------------------------------------------------
Quodlibet aliud inferius Deo, inferius est Domino. Ergo hinc quoque considerate 
utrum aliquid sancto Spiritui derogandum sit, cujus nomen Dei laus est. 
Sic enim laudatur Pater, sic laudatur et Filius, quemadmodum et Spiritus 
nominatur et laudatur. Seraphim laudat, omnis beatorum chorus laudat, ut 
sanctum Deum dicat, sanctum Filium, sanctum Spiritum.
          

            112.
            Quomodo igitur non omnia habet quae Dei sunt, qui cum Patre 
et Filio a sacerdotibus in baptismate nominatur et in oblationibus invocatur 
cum Patre et Filio a Seraphim in coelestibus praedicatur cum Patre et Filio 
habitat in sanctis, infunditur justis, inspiratur prophetis. Unde et in 
Scriptura divina θεόπνευστος omnis ex hoc dicitur, quod Deus inspiret quae 
locutus est Spiritus.
-----------------------------------------------------------

          

            113.
            Aut si nolunt omnia habere quae Dei sunt, et posse omnia Spiritum 
sanctum, dicant quid non habeat, quidve non possit. Nam sicut omnia habet 
Filius, nec invidet Pater quominus omnia naturaliter det Filio, qui dedit 
689 quod majus est omnibus, quemadmodum Scriptura testatur dicens: Pater 
quod dedit mihi, majus est omnibus; ita etiam Spiritus Christi habet, 
quod majus est omnibus, quia justitia nescit invidiam.
          

            114.
            Itaque si diligenter advertamus, etiam hic divinae potestatis 
comprehendimus unitatem. Pater, inquit, quod dedit mihi majus omnibus est: 
et nemo potest rapere ea de manu Patris mei. Ego et Pater unum sumus. 
Nam si recte supra ostendimusmanum Dei esse Spiritum sanctum, eadem
-----------------------------------------------------------
utique manus Patris est, quae Filii est manus; quoniam idem Spiritus Patris, 
qui Spiritus Filii est. Ideo sicut non rapitur Patri, ita non rapitur Filio, 
ita non rapitur et Spiritui, quicumque de nobis
-----------------------------------------------------------
in hoc nomine Trinitatis vitam accepit aeternam.
          

            115.
            Ex ipso autem quod et dedisse Filio Pater, et accepisse a Filio 
Spiritus dicitur; quia scriptum est: Ille me clarificabit, quia de 
meo accipiet, et annuntiabit vobis (quod de munere magis dispensationis 
videtur, quam de potestatis divinae jure dixisse, quia quos Filius redemit, 
Spiritus quoque sanctificaturus accepit); ex istis ipsis, inquam, verbis, 
de quibus calumniam instruunt, unitas divinitatis advertitur, non indigentia 
largitatis.
          

            116.
            Dedit Pater per generationem, non per adoptionem: dedit quasi 
id quod esset in ipso divinae jure naturae, non quasi liberalitatis gratia, 
quod deesset. Et ideo quia sic acquisit Filius populos ut Pater, sic vivificat 
Filius ut Pater, aequalitatem suam
-----------------------------------------------------------
ad Patrem unitate potestatis expressit dicens: Ego et Pater unum sumus. 
Cum enim dicit: Ego et Pater, revelatur aequalitas: cum dicit: Unum sumus, 
unitas declaratur. Aequalitas confusionem excludit, unitas separationem: 
aequalitas Patrem Filiumque distinguit, unitas Patrem Filiumque non separat.
          

            117.
            Ergo cum dicit, Ego et Pater, Sabellianum repellit; quia alium 
se, alium Patrem dixit: repellit Photinianum, quia se cum Deo Patre junxit. 
Illos superioribus repellit, quia dixit, Ego et Pater: inferioribus Arianos, 
quia dicit: Unum sumus; tamen et in superioribus et in inferioribus haereticam 
jugulat saevitatem Sabellianorum; quia unum dixit sumus, non unus sumus: 
Arianorum; quia ego et Pater, non Pater et ego dixit. Quod utique non contumaciae, 
sed
-----------------------------------------------------------
pietatis et praescientiae fuit; ne nos errorem in ordine putaremus. Nescit 
enim unitas ordinem, gradum nescit aequalitas: nec cadit in Dei Filium, 
ut per contumaciam pietatem laederet magister ipse pietatis. 690
          
        


          CAPUT XVII.
Ubi ad intelligentiam verborum Domini loca, in quibus verba illa dicta 
fuerint, juvare exemplis ostendit Ambrosius, Christum sententiam ex Joanne 
citatam locutum esse in porticu Salomonis, per quam sapientis anima significatur, 
docet; eum enim haec in corde stulti aut turbulenti negat fuisse prolaturum, 
et quamobrem. Addit ab iis qui fidem non habeant iisdem verbis, Christum 
lapidari: et quemadmodum Petro, quod illa sit confessus, claves coeli datae 
fuerunt; ita Iscariotem, quod haec ipsa non crediderit, male periisse. 
Per hanc occasionem in Judaeos, qui Dei Filium emerunt, ac vendiderunt 
Josephum, invehitur.
-----------------------------------------------------------
Mystice utriusque pretia edisserit; ac murmure proditoris de unguento Magdalenae 
eadem ratione exposito, subjicit alio modo Christum emi ab haereticis, 
alio a catholicis, illosque nequicquam sibi nomen usurpare christianorum, 
si Spiritum a Patre diviserint.

            118.

-----------------------------------------------------------
Refert itaque advertere quo loci haec Dominus disputaverit; frequenter 
enim ejus oracula ex locorum in quibus diversatus est, qualitatibus aestimantur. 
Jejunaturus, ab Spiritu, sicut legimus, ducitur in desertum, ut evacuaret 
diaboli tentamenta. Nam etsi in abundantia copiarum contineater vixisse 
laudandum est; tamen in divitiis et amoenitatibus frequentior tentationis 
illecebra est. Denique tentator ut tentet, copias pollicetar: et Dominus 
ut vincat, famem nutrit. Nec ego diffiteor in divitiis esse posse continentiam: 
sed etsi qui mare navigat, frequenter evadit; magis tamen obnoxius est 
periculo, quam qui navigare noluerit.
          

            119.
            Videamus caetera. Promissurus regnum coelorum Jesus montem 
ascendit. Alibi
-----------------------------------------------------------
per sata ducit discipulos, seminaturus in eorum affectibus coelestium 
segetem praeceptorum; ut messis animorum fecunda flavesceret. Consummaturus 
susceptae carnis officia, cum perfectionem in discipulis jam videret, quos 
verborum suorum radice fundaverat, hortum ingreditur, ut olearum novellas 
in domo Domini plantaret, et justum palmae florentem modo, vitemque fecundam 
rivo sui sanguinis irrigaret.
          

            120.
            Hoc quoque loco in porticu Salomonis deambulabat dedicationis, 
ut legimus, die, hoc est, in pectore sapientis atque pacifici deambulabat 
Christus, ejus sibi dedicaturus affectum. Quae ista porticus sit, docet 
Propheta dicens: Deambulabam in innocentia cordis mei in medio domus tuae
-----------------------------------------------------------
. Habemus ergo in nobis domum Dei, habemus atria, habemus et porticus, 
habemus et plateas; quia scriptum est: Inque plateis tuis superfluant aquae 
tuae. Dilata ergo hanc porticum tui cordis Dei Verbo, quod tibi dicit: 
Dilata os tuum et adimplebo illud.
          

            121.
            Ergo deambulans in corde sapientis 691 atque pacifici Dei Verbum, 
audiamus quid loquatur: Ego et Pater unum sumus. Non dicet hoc in 
pectore perturbatoris et stulti; quia Animalis homo non percipit quae sunt 
Spiritus Dei; stultitia enim illi est. Non capiunt fidei magnitudinem 
angusta impiorum pectora. Denique Judaei audientes: Ego et Pater unum sumus; 
tulerunt lapides, ut lapidarent eum.
-----------------------------------------------------------

          

            122.
            Qui hoc audire non potest, Judaeus est: qui hoc audire non 
potest, lapidat Christum asperioribus omni caure perfidiae suae saxis; 
et si mihi creditis, vulnerat Christum. Nam etsi ille jam nunc vulnus sentire 
non possit: Nunc enim secundum carnem jam non novimus Christum; tamen 
Arianorum impietate lapidatur, qui Ecclesiae pietate laetatur.
          

            123.

-----------------------------------------------------------
Bonum mihi est, Domine, lex oris tui; servo praeceptum tuum. Unum 
te esse cum Patre ipse dixisti. Quia hoc credidit Petrus, claves regni 
coelorum accepit, et sui securus peccata donavit; quia hoc non credidit 
Judas, impietatis suae se laqueo strangulavit. O dura infidelium saxa 
verborum! O informem laqueum proditoris, sed deformius pretium Judaeorum! 
O argentum improbum, quo aut emitur ad necem justus, aut venditur! Joseph 
venditus: alter ad servitutem, alter ad 
mortem. Detestabilis haereditas, feralis auctio, quae aut fratrem vendit 
injuriae, aut Dominum licitatur exitio, salutis omnium redemptorem.
          
          
-----------------------------------------------------------



            124.
            Duo igitur quae praestantiora sunt omnibus, Judaea violavit, 
fidem atque pietatem; sed in utroque Christum fidei et pietatis auctorem. 
Nam et in patriarcha Joseph typus Christi fuit, et in veritate sui corporis 
Christus: Qui non rapinam arbitratus est esse se aequalem Deo, sed formam 
servi accepit; propter lapsus videlicet nostros suscipiens servitutem, 
nec refugiens passionem.
          

            125.
            Alibi viginti aureis emitur, alibi triginta. Quomodo enim poterat 
verum ejus pretium comprehendi, cujus non potest meritum definiri? Erratur 
in pretio, quia erratur in studio. Viginti aureis in veteri Testamento 
venditur, triginta in Evangelio; pretiosior enim typo veritas, largior 
gratia, quam disciplina: opimior Lege praesentia; quia Lex promisit
-----------------------------------------------------------
adventum, Legem adventus implevit.
          

            126.
            Viginti aureis emunt Ismaelitae, triginta Judaei. Nec hic figura 
mediocris. Ad sacrilegium perfidi largiores, quam ad salutem fideles sunt. 
Utriusque tamen contractus considerare convenit qualitatem. Viginti aurei 
pretium servitutis, triginta aurei crucis sunt. Quamvis enim simili modo 
assumptionis et passionis sint admiranda mysteria; plenitudo tamen fidei 
in sacramento est passionis. Non minoris quidem aestimo sanctae Virginis 
partum: sed gratius sumo benedicti corporis sacramentum. Quid clementius 
quam quod mihi suas donavit injurias? 692 Plenius tamen est, quod tantum 
contulit nobis; ut qui moriturus non erat, quia Deus erat; nostra ille 
morte moreretur, ut nos ejus Spiritu viveremus.
-----------------------------------------------------------

          

            127.
            Denique non otiose et Judas Iscarioth unguentum illud trecentis 
denariis aestimavit: quod utique ipsius pretii definitione crucem 
videretur Domini declarare. Unde et Dominus ait: Haec enim mittens hoc 
unguentum in corpus meum, ad sepeliendum me fecit. Cur igitur Judas 
hoc charius aestimavit? Quia peccatoribus pluris
-----------------------------------------------------------
constat remissio peccatorum, et indulgentia videtur esse pretiosior. Denique 
habes scriptum: Quia cui multum dimittitur, plus diligit. Ergo et 
ipsi peccatores Dominicae passionis, quam perdiderunt, gratiam confitentur, 
et testimonium ferunt Christo, qui Christum sunt persecuti.
          

            128.
            Aut quia in malevolam animam non intrat sapientia; etiam 
hoc loquebatur proditoris affectus, charius aestimabat Dominici corporis 
passionem; ut omnes a fide pretii enormitate revocaret. Ideoque Dominus 
gratis se obtulit, ne quem revocaret a Christo paupertatis necessitas. 
Patriarchae eum vili vendiderunt, ut omnes emerent. Esaias dixit: Quicumque 
non habetis argentum, ite, emite, et bibite: manducate sine argento; 
ut
-----------------------------------------------------------
eum acquireret, qui non habebat argentum. O Juda proditor, unguentum passionis 
ejus trecentis denariis aestimas, et passionem ejus triginta denariis vendis! 
Dives in aestimatione, vilis in scelere.
          

            129.
            Ergo non omnes eodem pretio emunt Christum. Alio emit Photinus, 
qui ad mortem emit: alio Arianus, qui emit ad injuriam: alio catholicus, 
qui emit ad gloriam. Sed emit sine pecunia, secundum quod scriptum est: 
Qui non habet pecuniam, emat sine pretio.
          

            130.
            Non omnes, inquit, qui dicunt mihi, Domine, Domine, intrabunt 
in regnum coelorum. Etsi multi se nominent christianos, nomen usurpant, 
non tamen omnes mercedem habent. Et
-----------------------------------------------------------
Cain obtulit sacrificium, sed audivit: 
Juda, osculo Filium hominis tradis? hoc est, amoris pignore scelus imples, 
ac pacis instrumento odia seris, et charitatis officio mortem irrogas.
          

            131.
            Ergo nec Ariani sibi usurpato nomine blandiantur, quia christianos 
esse se dicunt. Respondebit eis Dominus: Nomen meum praetenditis, et substantiam 
denegatis: sed non agnosco nomen meum, ubi non est mea sempiterna divinitas. 
Non est nomen meum, quod a Patre dividitur, ab Spiritu separatur: non agnosco 
nomen meum, ubi non agnosco doctrinam meam: non agnosco nomen meum, ubi 
non agnosco Spiritum meum. Nescit enim se Spiritus Patris comparare servitiis, 
quae creavit. De quo
-----------------------------------------------------------
multa jam diximus. 693
          
        


          CAPUT XVIII.
Spiritus sancti divinitatem ex iis quae hactenus disputata sunt, confirmaturus, 
nonnulla iterum tractanda sumit, nimirum peccata eum non habere, sed condonare: 
creaturam
-----------------------------------------------------------
non esse, sed creatorem: ac demum non adorare, sed adorari.

            132.
             Ad summam tamen, ut in fine quae disperse 
dicta sunt, expressius colligamus; cum ex caeteris, tum ex quatuor istis 
prae caeteris manifesta divinitatis gloria comprobatur: Deus enim ex eo 
cognoscitur, aut quia sine peccato est, aut quia peccata condonat: aut 
quia creatura non est, sed creator est: aut quia non adorat, sed adoratur.
          

            133.
            Sine peccato itaque nemo est, nisi unus Deus; quia nemo sine 
peccato, nisi unus Deus. Peccata quoque nemo condonat, nisi unus Deus; 
quia aeque scriptum est: Quis potest peccata donare, nisi solus Deus? 
Creator quoque omnium non potest esse, nisi qui creatura non est: qui autem
-----------------------------------------------------------
creatura non est, sine dubio Deus est: quia scriptum est: Servierunt creaturae 
potius quam creatori, qui est Deus benedictus in saecula. Deus quoque 
non adorat, sed adoratur; quia scriptum est: Dominum Deum tuum adorabis, 
et illi soli servies.
          

            134.
            Consideremus ergo utrum horum aliquid habeat Spiritus sanctus, 
quae testimonium afferant divinitatis. Primum igitur de eo tractemus, quia 
nemo sine peccato nisi unus Deus: et exigamus ut doceant quod peccatum 
habeat Spiritus sanctus.
          

            135.
            Sed docere non possunt, et auctoritatem requirunt, ut lectione 
doceamus, quia non peccavit Spiritus sanctus, sicut de Filio lectum est, 
quia peccatum non fecit. Et hoc accipiant
-----------------------------------------------------------
Scripturarum auctoritate nos docere; scriptum est enim: Quia in Sapientia 
est Spiritus intelligentiae, sanctus, unicus, multiplex, subtilis, bene 
mobilis, disertus, immaculatus. Immaculatum dicit Scriptura: numquid 
mentita est de Filio, ut de Spiritu credas esse mentitam? Dixit enim propheta 
in eodem loco de Sapientia, quia nihil maculosum in illam incurrit. Ipsa 
immaculata est, et immaculatus ejus est Spiritus. Ergo si peccatum non 
habet Spiritus, Deus est.
          

            136.
            Sed quomodo reus potest esse peccati, qui donat ipse peccata? 
Ergo peccatum non fecit: et quia sine peccato est, creatura non est. Omnis 
enim creatura peccatorum capacitati obnoxia est: sola autem est a peccato 
immunis et immaculata sempiterna divinitas.
-----------------------------------------------------------

          

            137.
            Nunc videamus utrum peccata donet Spiritus. Sed hic dubitari 
non potest, cum ipse Dominus dixerit: Accipite Spiritum sanctum: quorum 
remiseritis peccata, remissa erunt. Ecce
-----------------------------------------------------------
quia per Spiritum sanctum peccata donantur. Homines autem in remissionem 
peccatorum ministerium suum exhibent, non jus alicujus 694 potestatis exercent. 
Neque enim in suo, sed in Patris et Filii et Spiritus sancti nomine peccata 
dimittunt. Isti rogant, divinitas donat; humanum enim obsequium, sed munificentia 
supernae est potestatis.
          

            138.
            Per baptismum quoque peccata donari non est ambiguum: in baptismo 
autem operatio Patris et Filii et Spiritus sancti est. Ergo si peccatum 
donat Spiritus, cum scriptum sit: Quis potest dimittere peccata, nisi unus 
Deus; utique qui non potest ab unitate naturalis nominis separari, 
non potest etiam a Dei potestate secerni. Si autem a Dei non secernitur 
potestate, quomodo a Dei appellatione
-----------------------------------------------------------
secernitur?
          

            139.
            Videamus nunc utrum creatura sit, an creator? Sed cum supracreatorem 
evidentissime probaverimus, quia scriptum est: Spiritus divinus qui fecit 
me, et sine Spiritu fatiscere 
omnia declaratum sit; apparet Spiritum esse creatorem. Sed quis hoc dubitet, 
quando, sicut supra ostendimus, ne Domini quidem ex Virgine assumpta generatio, 
quae praestantior omnibus creaturis est, operationis exsors sit spiritalis?
          

            140.
            Non ergo creatura Spiritus, sed creator est: qui autem creator, 
non utique creatura. Et quia creatura non est, sine dubio creator est, 
qui Patri et
-----------------------------------------------------------
Filio cooperator est omnium. Si autem creator, utique dicendo Apostolus 
in condemnationem gentilitatis: Quia servierunt creaturae potius quam Creatori, 
qui est Deus benedictus in saeculadocuimus, 
serviendum esse Spiritui sancto; et creatorem ostendit, et quia creator 
est, Deum appellari debere monstravit. Quod etiam in epistola quae ad Hebraeos 
scripta est, comprehendit dicens: Quoniam qui omnia creavit, Deus est. 
Aut dicant igitur quid sit quod sine Patre et Filio et Spiritu sit creatum, 
aut Spiritum quoque unius cum Patre et Filio deitatis esse fateantur.
          

            141.
            Adorandum quoque docuit, quem Dominum et Deum dixit. Qui enim 
Deus universitatis et dominus,
-----------------------------------------------------------
utique ab omnibus adorandus est; sic enim scriptum est: Dominum Deum tuum 
adorabis, et ipsi soli servies.
          

            142.
            Aut dicant ubi legerint quia adorat Spiritus. Dictum est enim 
de Dei Filio: Adorent eum omnes angeli ejus: non lectum est, adoret 
Spiritus. Quomodo enim potest adorare, qui non inter famulos et ministros 
est, sed cum Patre et
-----------------------------------------------------------
Filio servitia habet subjecta justorum; quia scriptam est: Spiritui Dei 
servimus. Adorandus igitur est nobis, cui serviendum a nobis Apostolus 
docuit: cui autem servimus, hunc et adoramus, juxta quod scriptum est, 
ut eadem saepe repetamus: Dominum Deum tuum adorabis, et illi soli servies.
          

            143.
            Quamquam nec hoc praetermiserit Apostolus, quin et Spiritum 
diceret adorandum. 695 Cum enim docuerimus quia Spiritus in prophetis est, 
nec hoc quisquam possit ambigere, quia per Spiritum prophetia datur, utique 
cum adoratur qui in prophetis est, idem Spiritus adoratur. Itaque sic habes: 
Si conveniat universa Ecclesia in unum, et omnes linguis loquantur, intret 
autem idiota aut infidelis, nonne dicet quod insanitis. Sin autem prophetent 
omnes, intret
-----------------------------------------------------------
autem quis idiota aut infidelis, convincitur ab omnibus, dijudicatur ab 
omnibus. Occulta etiam cordis ejus manifesta fiunt; et ita cadens in faciem, 
adorabit Deum, pronuntians quod vere Deus sit in vobis. Deus est ergo 
qui adoratur, Deus qui manet, et qui loquitur in prophetis: manet autem 
et loquitur Spiritus; ergo et Spiritus adoratur.
          
        


          CAPUT XIX.
Ex eo quod supra probatum et Spiritum manere et loqui in prophetis, colligit 
ab eo cognosci omnia, quae Dei sunt; atque adeo unum esse cum Patre et 
Filio. Hoc ipsum exinde iterum confirmat quod omnia habet, quae habet Deus, 
nempe divinitatem, cordis cognitionem, veritatem, nomen super omne nomen, 
potestatem mortuos suscitandi, quod ultimum eidem adjudicat ex Exechiele, 
in quo et ipsum Filio aequalem probat.

            144.

-----------------------------------------------------------
Itaque sicut Pater et Filius unum sunt; quia Filius omnia habet, quae Pater 
habet: ita. et Spiritus unum est cum Patre et Filio; quia et ipse 
omnia Dei novit. Non enim extorsit, ne sit amittentis injuria: non 
rapuit, ne damnum sit ejus, cui videtur ereptum. Neque enim aut per indigentiam 
rapuit, aut per excellentiam virtutis validioris extorsit, sed per unitatem 
possidet potestatis. Ergo si haec omnia operatur, quia omnia operatur unus 
atque idem Spiritus; quomodo non Deus, qui omnia habet, quae Deus 
habet?
          

            145.
            Aut consideremus quid habeat Deus, quod non habeat Spiritus 
sanctus. Habet Deus Pater divinitatem, habet et Filius, in quo habitat 
plenitudo
-----------------------------------------------------------
divinitatis: habet et Spiritus; quia scriptum est: Spiritus divinus qui 
est in naribus meis.
          

            146.
            Habet Deus ut scrutetur corda et renes; quia scriptum est: 
Deus scrutans corda et renes. Habet et Filius, qui dicebat: Quid cogitatis 
in cordibus vestris mala? Sciebat enim Jesus cogitationes eorum. Habet 
et Spiritus, qui etiam prophetis alieni cordis occulta manifestat, sicut
-----------------------------------------------------------
supra divimus, quia occulta cordis ejus manifesta fiunt. Et quid miramur 
si hominum scrutatur occulta, qui scrutatur etiam alta Dei?
          

            147.
            Habet Deus ut verax sit; quia scriptum est: Sit autem Deus 
verax, omnis autem homo mendax. Et alibi scriptum est: Fidelis Deus, 
qui non mentitur. Numquid mentitur Spiritus, qui est Spiritus veritatis; 
immo quem docuimus veritatem dictum; quia et ipsum Joannes veritatem sicut 
Filium nuncupavit? Et in psalmo ait David: Emitte lucem tuam, et veritatem 
tuam; ipsa me deduxerunt, et adduxerunt in montem sanctum tuum, et in tabernacula 
tua. Si lucem 696 hic Filium putas, ergo Spiritus veritas
-----------------------------------------------------------
est: aut si Filium putas veritatem, ergo Spiritus lux est.
          

            148.
            Habet Deus nomen super omne nomen, et dedit Filio nomen; sicut 
legimus, ut omnes in nomine Jesu genua flectant. Hoc nomen utrum habeat 
Spiritus consideremus. Sed et scriptum est: Ite, baptizate gentes in nomine 
Patris et Filii et Spiritus sancti. Habet ergo nomen super omne nomen. 
Quod ergo habet Pater et Filius, habet et Spiritus per naturalis nominis 
unitatem.
          

            149.
             Habet Deus quod suscitat mortuos: Sicut enim 
Pater suscitat mortuos et vivificat: sic et Filius quos vult, vivificat. 
Suscitat autem etiam Spiritus, per quem Deus suscitat,
-----------------------------------------------------------
quia scriptum est: Vivificabit et mortalia corpora vestra per habitantem 
Spiritum ejus in vobis. Tamen ne infirmam gratiam putes, audi quia 
et Spiritus suscitat; dicit enim propheta Ezechiel: Veni, Spiritus, et 
insuffla in mortuos istos, et vivent. Et prophetavi sicut mandavit mihi, 
et intravit in eos Spiritus vitae, et vixerunt, et steterunt in pedibus 
suis congregatio nimis multa. Et infra Deus dicit: Scietis quod ego 
sum Dominus, cum aperiam sepulcra vestra; ut educam de sepulcris populum 
meum: et dabo Spiritum meum in vos, et vivetis.
          

            150.
            Utique cum Spiritum suum dixerit, numquid alium praeter Spiritum 
sanctum nuncupavit? Neque enim flatilem spiritum suum diceret, nec hic 
spiritus
-----------------------------------------------------------
a quatuor mundi posset venire cardinibus; quia ventorum flatus hic, quem 
videmus, partis non universitatis est: et hic spiritus quo vivimus, singulorum 
non universorum est: Spiritus autem sancti est, ut et super omnes, et in 
omnibus sit. Itaque ex verbis propheticis spectare licet quemadmodum ossa, 
dudum resolutorum membrorum compage dispersa, in formam redivivi corporis, 
vivificante Spiritu, revertantur; et in suos artus favilla concrescat, 
sensu prius animata coeundi, quam specie reformata vivendi.
          

            151.
            Nonne in facti similitudine unitatem divinae
-----------------------------------------------------------
recognoscimus potestatis? Sic suscitat Spiritus, sicut et Dominus in passione 
propria suscitavit; cum subito in momento oculi defunctorum sepulcra patuerunt, 
et rediviva corpora surrexere de tumulis, mortisque fetore deterso, 
ac vitae odore reparato, exspirantium favillae spirantium faciem receperunt.
          

            152.
            Habet ergo Spiritus, quod habet Christus: habet igitur quod 
habet Deus; quia omnia quae habet Pater, habet et Filius; ideoque dixit: 
Omnia quae habet Pater, mea sunt.
          
        


          CAPUT XX.
In flumine de sede Dei promanante figuram fuisse Spiritus sancti; per aquas 
vero quas David memorat, coelestes virtutes designari. Regnum Dei opus 
esse Spiritus: nec
-----------------------------------------------------------
mirum, si hic idem conregnet cum Filio, quando nos etiam Filio conregnaturos 
promittat Paulus.

            153.
             Nec illud mediocre, quod de throno Dei exire 
fluvium legimus. Sic enim habes, 697 dicente Joanne evangelista: Et ostendit 
mihi flumen aquae vivae, splendidum tamquam crystallum, procedens de sede 
Dei et agni: in medio plateae ejus, et ex utraque parte lignum vitae, faciens 
fructus duodecim, per singulos menses reddens fructum suum, et folia ligni 
ad medicinam omnium gentium.
          

            154.
            Hic est utique fluvius de Dei sede procedens, hoc est, Spiritus 
sanctus, quem bibit qui credit in Christum, sicut ipse ait: Si quis sitit, 
veniat ad me,
-----------------------------------------------------------
et bibat: Qui credit in me, sicut dicit Scriptura, flumina de ventre ejus 
fluent aquae vivae. Hoc autem dicebat de Spiritu. Ergo flumen est 
Spiritus.
          

            155.
            Hic igitur est in Dei sede; neque enim aqua abluit Dei sedem. 
Denique David non supra sedem Dei dixit, sed supra coelos esse, quamlibet 
illam intelligas aquam; quia scriptum est: Et aquae quae super coelos sunt, 
laudent nomen Domini. Laudent, dixit, non laudet. Nam si aquae elementum 
voluisset intelligi, laudet utique dixisset: dicendo autem pluraliter, 
virtutes voluit aestimari.
          

            156.
            Et quid mirum, si in sede Dei Spiritus sanctus est, cum ipsum 
regnum Dei operatio Spiritus sit, sicut scriptum est: Quia non est regnum 
Dei esca et potus, sed justitia et pax, et gaudium in Spiritu sancto? 
Et ipse cum dicit Salvator: Omne regnum in se ipsum divisum destruetur. 
Deinde subjiciendo: Quod si in Spiritu Dei ego ejicio daemonia, profecto 
pervenit in vos regnum Dei; ostendit regnum Dei individuum sibi esse 
cum Spiritu.
          

            157.
            Quid autem dementius, quam ut neget quisquam Christo conregnare 
Spiritum sanctum; cum etiam nos in Christi regno conregnaturos Christo 
Apostolus dicat: Si enim commortui sumus, et convivemus; si sustinemus, 
et conregnabimus (II Tim. II, 11,
-----------------------------------------------------------
12): sed nos per adoptionem, ille per potestatem: nos gratia, ille natura.
          

            158.
            Habet igitur consortium regni cum Patre et Filio etiam Spiritus 
sanctus, qui unius naturae, unius dominationis, unius etiam potestatis 
est.
          
        


          CAPUT XXI.
Missum a Spiritu fuisse Esaiam, proindeque eumdem Spiritum ab eo visum. 
Quid per currentes rotas, alasque diversas intelligendum, et qua ratione 
cum Spiritus a Seraphim praedicetur Deus Sabaoth, hoc ei nomen negari nisi 
ab impiis neutiquam possit.

            159.
             Itaque cum habeat consortium regni, quid 
obstat quominus Spiritum sanctum intelligamus, a quo Esaias missus est? 
Neque enim Paulo possumus auctore dubitare, cujus sententiam
-----------------------------------------------------------
in Actibus apostolorum Lucas evangelista sic probavit, ut scriberet. Denique 
sic habes, dicente Paulo: Bene locutus est Spiritus sanctus per Esaiam 
ad patres nostros, dicens: Vade ad plebem istam, et dic: Aure audietis, 
et non intelligetis; et videntes videbitis, et non aspicietis.
          

            160.
            Spiritus ergo est, qui misit Esaiam. Si 698 Spiritus misit, 
Spiritus est utique quem, mortuo Ozia rege, vidit Esaias, quando dixit: 
Vidi Dominum Sabaoth sedentem super thronum excelsum et elevatum, et plena 
erat domus majestatis ejus: et Seraphim stabant in circuitu ejus; sex alae 
uni, et sex alae alteri, et duabus velabant faciem ejus, et duabus velabant 
pedes ejus, et duabus volabant; et clamabant alter ad alterum, et dicebant: 
Sanctus, sanctus, sanctus Dominus
-----------------------------------------------------------
Deus Sabaoth: plena est universa terra majestate ejus.
          

            161.
            Si stabant Seraphim, quomodo volabant? Si volabant, quomodo 
stabant? Si hoc non possumus comprehendere, quomodo Deum comprehendere 
volumus, quem non videmus?
          

            162.
            Sed sicut rotam intra rotamvidit propheta currentem (quod 
utique non ad corporalis refertur speciem visionis, sed ad utriusque gratiam 
Testamenti; quia teres vita sanctorum sit, et ita sibi concinens, ut superioribus 
posteriora respondeant. Rota igitur intra rotam est vita sub Lege, vita 
sub gratia; eo quod Judaea intra Ecclesiam sit, Lex intra gratiam. Nam 
intra Ecclesiam est, qui Judaeus est in occulto: et circumcisio cordis 
intra
-----------------------------------------------------------
Ecclesiam sacramentum est. Sed illa Judaea intra Ecclesiam, de qua scriptum 
est: Notus in Judaea Deus: ergo sicut rota intra rotam currit, similiter 
alae stabant, et alae volabant.
          

            163.
            Similiter et Seraphim duabus alis faciem, et duabus pedes velabant, 
et duabus volabant. Nam hic quoque spiritalis sapientiae sacramentum est. 
Stant tempora, volant tempora: stant praeterita, volant futura: et quasi 
alae Seraphim, ita faciem Dei, vel pedes velant; eo quod in Deo qui nec 
principium
-----------------------------------------------------------
nec finem habet, omnis ab hac cognitione principii ejus et finis cursus 
temporum feriatur. Stant ergo praeterita vel futura, praesentia volant. 
Ne quaeras principii ejus, vel finis arcana, quae non sunt. Habes praesentia: 
sed laudato, non discute.
          

            164.
            Seraphim indefessis vocibus laudant, et tu discutis? Quod utique 
cum faciunt, ostendunt nobis non aliquando discutiendum Deum, sed semper 
esse laudandum. Ergo Dominus Sabaoth et Spiritus sanctus est. [Alias cap. 
XXIII.] Nisi forte displicet impiis doctor, quem Christus elegit: aut Dominum 
virtutum negare possunt Spiritum sanctum, qui donat quas voluerit ipse 
virtutes.
          
        


          CAPUT XXII.
Ut regni unitas probetur in tribus personis, citatus Esaiae
-----------------------------------------------------------
locus expenditur: et in iis a quibus vel de Patre vel de Filio vel de Spiritu 
expositus sit, nullam sensus diversitatem fuisse declaratur. Ad haec majestate 
Spiritui inde asserta, quod crucifixus dicatur Dominus majestatis, ejus 
cum Patre ac Filio tanta aequalitas ostenditur, ut ipsum hinc numquam dejecturi 
sint Ariani.

            165.
            Nunc unitatem majestatis et regni licet in Patre, Filioque, 
et sancto Spiritu cognoscere. Nam plerique dicunt Patrem 699 Deum ab Esaia 
hoc tempore visum, Joannes 
Evangelista ad Filium retulit. Sic enim scriptum est de Filio: Haec 
locutus est Jesus, et abiit, et abscondit se ab his. Cum autem tanta signa 
fecisset coram eis, non credebant in eum; ut sermo Esaiae impleretur,
-----------------------------------------------------------
quem dixit: Domine, quis credidit auditui nostro, et brachium Domini cui 
revelatum est? Propterea non poterant credere, quia iterum dixit Esaias: 
Excaecavit oculos eorum, et induravit cor eorum, ut non videant oculis, 
et corde intelligant, et convertantur, et sanabo eos. Haec dicit Esaias, 
quando vidit majestatem ejus, et locutus est de eo.
          

            166.
            Ipsa verba dixit Joannes dixisse Esaiam, et majestatem ei Filii 
apparuisse evidentissime revelavit: Paulus autem Spiritum haec dixisse 
memoravit. Unde igitur ista diversitas?
          

            167.
            Diversitas quidem verborum, non sensuum est. Nam licet diversa 
dixerint, nullus erravit; quia et Pater videtur in Filio, qui dixit: Qui 
me videt,
-----------------------------------------------------------
videt et Patrem. Et Filius videtur in Spiritu; quia sicut nemo dicit 
Dominum Jesum nisi in Spiritu sancto; ita non carnali oculo, sed spiritali 
gratia Christus videtur. Unde et Scriptura ait: Surge, qui dormis, et exsurge 
a mortuis, et illucescet tibi Christus. Et Paulus cum oculos perdidisset, 
quomodo nisi in Spiritu 700 Christum videbat? Unde et Dominus ait: 
Ad hoc enim tibi visus sum, ut constituerem te ministrum et testem quibus 
vidisti me, et in quibus
-----------------------------------------------------------
visurus es. Nam et prophetae Spiritum accipiebant, et Christum videbant.
          

            168.
            Una igitur visio, una praeceptio, una majestas. An negamus 
etiam Dominum majestatis esse Spiritum sanctum, cum Dominus majestatis 
sit crucifixus, qui natus est de Spiritu sancto ex virgine Maria? Quia 
non alter Christus, sed unus est: et ante saecula ex Patre, ut Dei filius 
natus; et in saeculo, ut homo carnis assumptione generatus.
          

            169.
            Quid autem dicam, quia sicut Pater et Filius, ita etiam Spiritus 
immaculatus est et omnipotens; quia Graece παντοδύναμον, πανεπίσκοπον 
Salomon
-----------------------------------------------------------
dixit, eo quod omnipotens et speculator sit omnium, sicut lectum esse in 
libro Sapientiae supra est demonstratum. Ergo et Spiritus in honore 
est et in majestate.
          

            170.
            Intuere nunc, ne quid eum forte non deceat: aut si tibi displicet, 
Ariane, detrahe eum de Patris Filiique consortio. Sed si detrahere volueris, 
coelos supra te reverti videbis; quia virtus eorum omnis ab Spiritu est. 
Si detrahere volueris, in Deum tibi prius mittenda est manus; quia Deus 
Spiritus?
          
        
      

  
