######################################################################

 	


        751 GRATIANI AD AMBROSIUM EPISTOLA.


-----------------------------------------------------------

AMBROSIUM ad se invitat, ut se in fide de Filii ac Spiritus sancti divinitate 
confirmet. Librum etiam petit, cui et alium de Spiritu sancto jungi postulat.
AMBROSIO religioso sacerdoti omnipotentis Dei GRATIANUS AUGUSTUS.
        
            1.
          Cupio valde ut quem recordor absentem, et cum quo mente sum, 
cum eo etiam corpore sim praesenti. Festina igitur ad me, religiose Dei 
sacerdos, ut doceas doctrinam vere credentem: non quod contentioni studeam, 
aut velim magis Deum verbis quam mente complecti; sed ut magis aperto pectori 
revelatio divinitatis insidat.
        

          2.
          Docebit enim me ille, quem non nego, quem fateor Deum ac Dominum 
esse meum, non ei objiciens,
-----------------------------------------------------------
quam in me video, creaturam, qui Christo nihil me addere posse confiteor; 
velle tamen ut etiam Patri me commendem, Filium praedicando Non ego in 
Deo verebor invidiam: non me talem
-----------------------------------------------------------
laudatorem putabo, qui divinitatem verbis augeam. Ego infirmus et fragilis, 
quantum possum, praedico: non quantum est ipsa divinitas.
        

          3.
          Rogo te ut mihi des ipsum tractatum, quem dederas, augendo illic 
de Spiritu sancto fidelem 752 disputationem: Scripturis atque argumentis 
Deum esse convincas. Divinitas te servet per multos annos, parens, et cultor 
Dei aeterni, quem colimus, Jesu Christi.
        
      


        EPISTOLA PRIMA.
AMBROSIUS apud Caesarem se, quod non venerit, excusat, et laudata ipsius 
humilitate, fide ac pietate, a se mitti libros petitos scribit, seque voluntati 
ejusdem in lucubrandis tractatibus de Spiritu sancto satisfacturum spondet.
Beatissimo augusto GRATIANO, et christianissimo principi AMBROSIUS episcopus.
-----------------------------------------------------------

        
            1.
          Non mihi affectus defuit, christianissime principum; nihil enim 
habeo, quod hoc verius et gloriosius
-----------------------------------------------------------
dicam: non, inquam, mihi affectus defuit, sed affectum verecundia retardavit, 
quominus clementiae tuae occurrerem. Revertenti tamen si non occurri vestigio, 
occurri animo, occurri voto, in quo majora sunt officia sacerdotis. Occurri, 
dico? Quando enim abfui, quem toto sequebar affectu, cui sensu ac mentibus 
inhaerebam? Et certe major animorum praesentia est. Tuum quotidianum iter 
legebam, nocte ac die in tuis castris cura et sensu locatus, orationum 
excubiis praetendebam: et si invalidus merito, sed affectu sedulus. 753
        

          2.
          Et haec quidem cum pro tua salute deferebamus, pro nobis faciebamus. 
Nihil hic adulationis est, quam tu non requiris, ego alienam nostro duco 
officio: sed plurimum gratiae, quam dedisti. Scit ipse nostri arbiter, 
quem fateris, et in quem
-----------------------------------------------------------
pie credis, refici viscera mea tua fide, tua salute, tua gloria: meque 
non solum officio publico debitas pendere preces, sed etiam amore privato. 
Reddidisti enim mihi quietem Ecclesiae, perfidorum ora, atque utinam et 
corda, clausisti: et hoc non minore fidei, quam potestatis auctoritate 
fecisti.
        

          3.
          Nam quid de litteris recentibus loquar? Scripsisti tua totam 
epistolam manu; ut ipsi apices fidem tuam pietatemque loquerentur. Sic 
Abraham sua manu quondam vitulum occidit, ut hospitibus epulantibus 
ministraret: nec in ministerio religioso aliorum adjumenta quaesivit. Sed 
ille privatus aut Domino et angelis, aut Domino in angelis deferebat: tu, 
Imperator, dignatione regali honoras infimum sacerdotem. Sed Domino defertur, 
cum servulus honoratur; ipse enim dixit: Quod uni horum minimorum fecistis, 
mihi fecistis.
        

          4.
          At ego humilitatem tantummodo praedico in imperatore sublimem, 
ac non amplius fidem quam vere conscia meriti tui mente dixisti, quam docet
-----------------------------------------------------------
te ille, quem non negas? Quis enim alius docere te
-----------------------------------------------------------
potuit, ut ei non objicias, quam in te vides, creaturam? Nihil moralius, 
nihil expressius dici potuit; creaturam enim Christum dicere, pro objectu 
contumeliae est, non pro confessione reverentiae. Deinde quid tam insolens, 
quam id eum existimare, quod nos sumus? Docuisti igitur me, a quo te discere 
velle profiteris: nihil tale adhuc legi, nihil tale audivi.
        

          5.
          Quam pium autem illud, quam admirabile, quod in Deo non vereris 
invidiam! De Patre remunerationem pro Filii amore praesumis, et laudando 
Filium, non ei te posse aliquid addere profiteris: sed velle ut etiam Patri 
te Filii praedicatione commendes. Quod utique solus te docuit ille, qui 
dixit: Qui me diligit, diligetur a Patre meo.
        

          6.
          Addidisti ad haec, quia tu infirmus et fragilis
-----------------------------------------------------------
non te talem laudatorem putabas, ut divinitatem verbis augeas: sed quantum 
possis praedices, 754 non quantum est ipsa divinitas. Haec infirmitas in 
Christo fortior est, sicut et Apostolus dixit: Cum infirmor, tunc potens 
sum. Haec humilitas excludit fragilitatem.
        

          7.
          Veniam plane, et festinabo, ut jubes; ut haec praesens audiam, 
ut haec praesens legam, cum ex tuo ore procedunt. Misi autem duos libellos, 
quorum jam, quia tuae clementiae sunt probati, periculum non verebor: de 
Spiritu vero interim veniam scriptioni peto; quoniam quem judicem mei sim 
sermonis habiturus, agnovi.
        

          8.
          Interim tamen sententia et fides tua de Domino et Salvatore deprompta 
de Dei Filio, redundat ad assertionem uberrimam, per quam sancti quoque 
Spiritus divinitas sempiterna credatur; ut non ei objicias, quam in te 
vides creaturam, nec Deum Patrem Domini nostri Jesu Christi Spiritui suo 
existimes invidere. Quod enim creaturae caret communione,
-----------------------------------------------------------
divinum est.
-----------------------------------------------------------

        

          9.
          Si Dominus faverit, huic etiam clementiae tuae satisfaciam voluntati; 
ut cujus accepisti gratiam, eum plane in Dei gloria praeeminentem suo nomine 
aestimes honorandum.
        

          10.
          Beatissimum te et florentissimum Deus omnipotens Pater Domini 
nostri Jesu Christi tueri aetate prolixa, et regnum tuum in summa gloria, 
et pace perpetua confirmare dignetur, domine Imperator auguste, divino 
electe judicio, principum gloriosissime.
        
      


        EPISTOLA II.
CONSTANTIUM in episcopum nuper electum monet, ut ecclesiam in mari ac fluminibus 
regat, quid utroque significetur, promens. Hortatur ut aquas, queis populi 
mentes riget, colligat: et cujusmodi sermones
-----------------------------------------------------------
ejus esse, quasve illum praecipere virtutes oporteat, ubi docuit, de statera, 
qua sermo expendatur, tractat. Humilitatis ostensurus utilitatem, exemplum 
affert beati Joseph; praesentiumque vanitate, ejusdem Joseph ac David historiis 
demonstrata, populos ad veras opes sibi parandas excitandos tradit, Denique 
Ecclesiam Fori Cornelii ei commendans, de prudentia in haereticos, de justitia 
in vicinos, deque humanitate in servos nonnihil addit.
AMBROSIUS CONSTANTIO.
        
            1.
          Suscepisti munus sacerdotii, et in puppe Ecclesiae sedens, navim 
adversus fluctus gubernas. Tene clavum fidei, ut te graves hujus saeculi 
turbare non possint procellae. Mare 755 quidem magnum et
-----------------------------------------------------------
spatiosum, sed noli vereri; quia ipse super maria fundavit eam, et super 
flumina praeparavit eam. Itaque non immerito inter tot mundi freta Ecclesia 
Domini tamquam supra apostolicam aedificata petram immobilis manet, et 
inconcusso adversum impetus saevientis sali perseverat fundamine. Alluitur 
undis, non quatitur: et licet frequenter elementa mundi hujus magno illisa 
resultent fragore; habet tamen quo laborantes excipiat, tutissimum portum 
salutis.
        

          2.
          Sed tamen etsi in mari fluctuat, currit in fluminibus; et vide 
ne in illis fluminibus magis, de quibus dictum est: Elevaverunt flumina 
vocem suam. Sunt enim flumina, quae de ventre ejus fluent, qui potum 
a Christo acceperit, et de Spiritu Dei sumpserit. Haec ergo
-----------------------------------------------------------
flumina, cum redundant spiritali gratia, elevant vocem
-----------------------------------------------------------
suam. Est et fluvius qui decurrit in sanctos suos sicut torrens. Est 
et fluminis impetus, qui laetificat animam pacificam atque tranquillam. 
Ex hujus fluminis plenitudine quicumque acceperit, sicut Joannes Evangelista, 
sicut Petrus et Paulus, elevat vocem suam: et sicut apostoli evangelicae 
praedicationis vocem usque in totos fines orbis terrarum canoro diffuderunt 
praeconio; ita et iste incipit evangelizare Dominum Jesum. Accipe ergo 
a Christo, ut et tuus sonus exeat.
        

          3.
          Mare est Scriptura divina, habens in se sensus profundos, et 
altitudinem propheticorum aenigmatum: in quod mare plurima introierunt 
flumina. Sunt ergo et fluvii dulces atque perspicui, sunt et fontes nivei, 
qui saliant in vitam aeternam (Joan. IV,
-----------------------------------------------------------
14): sunt et sermones boni, sicut favi mellis: et gratae sententiae, 
quae animos audientium spiritali quodam potu irrigent, et praeceptorum 
moralium suavitate mulceant. Diversa igitur Scripturarum divinarum fluenta. 
Habes quod primum bibas, habes quod secundum, habes quod postremum.
        

          4.
          Collige aquam Christi, illam quae laudat Dominum. Collige 
aquam de pluribus locis, quam effundunt nubes propheticae. Quicumque 
colligit de montibus aquam, atque ad se trahit, vel haurit e fontibus et 
ipse rorat sicut nubes. Imple ergo gremium mentis tuae; ut terra tua humescat, 
et domesticis irrigetur fontibus. Ergo qui multa legit et intelligit, impletur: 
qui fuerit impletus, alios rigat; ideoque Scriptura dicit: Si impletae
-----------------------------------------------------------
fuerint nubes, pluviam in terram effundent.
        

          5.
          Sint ergo sermones tui proflui, sint puri, et dilucidi; ut morali 
disputatione suavitatem infundas populorum auribus, et gratia verborum 
tuorum plebem demulceas; ut volens quo ducis, sequatur. Quod si aliqua 
vel in populo vel in aliquibus contumacia, vel culpa est, sint sermones 
tui hujusmodi, ut audientem stimulent, compungant male conscium: Sermones 
enim sapientium tamquam stimuli. Stimulavit et Dominus Jesus Saulum, 
cum esset persecutor. Quam salutaris fuerit stimulus, considera, qui ex 
persecutore apostolum fecit, dicendo: Durum 756 est tibi, ut adversus stimulum 
calces.
        

          6.
          Sunt etiam sermones sicut lac, quos infudit
-----------------------------------------------------------
Paulus Corinthiis; qui enim fortiorem
-----------------------------------------------------------
cibum epulari non queunt, succo lactis ingenii sui exercent infantiam.
        

          7.
          Alloquia tua plena intellectus sint. Unde et Salomon ait: Arma 
intellectus labia sapientis, 
id est, fulgeat sermonum tuorum manifestatio, intellectus coruscet, et 
alloquium tuum atque tractatus aliena non indigeat assertione: sed sermo 
tuus velut armis suis sese ipse tueatur, nec ullum verbum tuum in vanum 
exeat, et sine sensu prodeat. Est enim alligatura, quae constringere solet 
animorum vulnera: quam si quis rejicit, desperatam sui prodit salutem. 
Et ideo circa eos qui gravi ulcere vexantur, utere oleo sermonis, quo foveas 
mentis duritiam: appone malagma, adjunge
-----------------------------------------------------------
alligaturam salutaris praecepti; ut vagos et fluctuantes circa fidem, vel 
disciplinae observantiam nequaquam soluto animo et remisso vigore patiaris 
perire.
        

          8.
          Admone igitur plebem Domini, atque obsecra, ut abundet in operibus 
bonis, renuntiet flagitiis, non accendat flammarum incendia, non dicam 
in sabbato, sed in omni tempore; ne comburat corpus suum: fornicatio et 
immunditia non sit in Dei servulis; quia immaculato servimus Dei Filio. 
Noverit unusquisque se, et vas possideat suum, quo subacto quodam sui 
corporis solo, fructus exspectet debitos, nec spinas et tribulos ei terra 
sua germinet;
-----------------------------------------------------------
atque in hac dumosa quondam passionum fragilitate insitiva virtutum effloreant.
        

          9.
          Edoce etiam atque institue, ut faciant quod bonum est, et unusquisque 
non intermittat opus probabile, sive a pluribus videatur, sive sine arbitro 
sit; abundat enim sibi locuples testis conscientia.
        

          10.
          Fugiat etiam mala opprobria; etiamsi se credat non posse convinci. 
Nam etsi clausus parietibus sit, et opertus tenebris, sine teste, sine 
conscio; habet tamen facti arbitrum, quem nihil fallat, ad quem facta clamant 
omnia. Denique clamavit et vox sanguinis. Se ipsum unusquisque et animum 
suum severum judicem sui, ultorem sceleris, et vindicem criminis habet. 
Denique timens et tremens oberrabat Cain, parricidialis
-----------------------------------------------------------
facinoris luens poenas; ut ei remedio sua mors fuerit, quae vagum exsulem 
formidato per omnia momenta terrore mortis, per mortem exuit. Nemo igitur 
vel solus, vel cum altero aliquid turpe aut improbum faxit. Et si quis 
solus est, seipsum prae caeteris erubescat, quem maxime debet vereri.
        

          11.
          Nec concupiscat plurima, quia et pauca ei plurima sunt; paupertas 
enim et opes inopiae et satietatis vocabula sunt. Nec dives est, qui indiget 
aliquo: nec pauper, qui non indiget. Nec quisquam
-----------------------------------------------------------
viduam spernat, circumscribat pupillum, fraudet proximum suum. Vae enim 
illi, qui congregatam dolo habet substantiam, et in sanguine aedificat 
civitatem, id est, 757 animam suam! Haec est enim, quae aedificatur 
sicut civitas. Hanc civitatem non aedificat avaritia, sed destruit: 
non aedificat libido, sed exurit atque incendit. Vis bene aedificare civitatem? 
Melius est exiguum cum Dei timore, quam thesauri magni sine timore. 
Divitiae hominis ad redemptionem animae debent proficere, non ad destructionem. 
Et thesaurus redemptio est, si quis eo bene utatur: et iterum laqueus est, 
si quis uti nesciat. Quid enim homini pecunia sua, nisi quoddam viaticum 
est? Multa oneri, moderata usui, Viatores sumus
-----------------------------------------------------------
vitae hujus: multi ambulant, sed opus est, ut quis bene transeat; cum illo 
enim est Dominus Jesus, qui bene transit. Ideoque legis: Si transeas per 
aquam, tecum sum; flumina te non concludent, nec ignis exuret vestimenta 
tua, si transeas. Qui autem ignem alligat in corpore suo, ignem libidinis, 
ignem immodicae cupiditatis, non transit, sed exurit involucrum istud animae 
suae. Praeclarior est bona existimatio quam pecunia, et super omnes 
argenti acervos bona est gratia.. Fides ipsa abundat sibi, satis superque 
censu suo dives. Sapienti quoque nihil alienum, nisi quod virtuti incongruum: 
quocumque accesserit, inveniet sua omnia. Totus mundus possessio ejus est; 
quoniam toto eo quasi suo utitur.
-----------------------------------------------------------

        

          12.
          Quid igitur circumscribitur frater? Quid fraudatur mercenarius? 
Non magna, inquit, lucra de mercede meretricis, id est, lubricae istius 
fragilitatis. Meretrix ista non specialis, sed publica est: non una mulier, 
sed vaga omnis cupiditas meretrix est. Omnis perfidia, omnis fallacia meretrix, 
non illa sola, quae corpus prostituit suum; sed omnis anima quae spem suam 
vendit, quae deformes quaestus et degenerem stipem quaerit. Et nos mercenarii 
sumus, qui ad mercedem laboramus, et hujus operis nostri mercedem speramus 
a Domino nostro et Deo. Si quis cognoscere vult quam mercenarii sumus, 
audiat dicentem: Quantis panibus mercenarii patris mei abundant? ego autem 
hic fame pereo; et infra: Fac me, inquit, sicut unum
-----------------------------------------------------------
mercenariorum tuorum. Omnes mercenarii, omnes operarii: qui tamen fructum 
exspectat laboris, consideret quod is qui alium mercede fraudaverit debita, 
et ipse fraudabitur sua. Feneratum istud offendit, et postea cumulatiore 
mensura exsolvet. Ergo qui non vult amittere quod est perpetuum, non eripiat 
alii, quod temporale est.
        

          13.
          Nemo etiam in dolo loquatur ad proximum suum. Laqueus est in 
labiis nostris, et saepe unusquisque sermonibus suis non explicatur, sed 
involvitur
-----------------------------------------------------------
. Fovea alta est os malevoli: grande innocentiae praecipitium, sed 
majus malevolentiae; 
sed tamen iste lapsus resurgit: maledicus autem suis artibus praecipitatur, 
unde numquam exsiliat atque evadat. Ponderet ergo unusquisque sermones 
suos, non cum fraude et dolo: Statera fallax improbabilis apud Deum: 
non illam stateram dico, quae mercem appendit alienam (et in vilibus quidem 
rebus caro constat fallacia) 758 sed statera verborum ipsa apud Deum est 
exsecrabilis, quae praetendit pondus gravitatis sobriae, et subnectit versutias 
fraudulentiae. Hoc maxime condemnat Deus, si decipiat aliquis proximum 
suum promissorum benignitate, et subdola
-----------------------------------------------------------
iniquitate defeneratum opprimat, nihil sibi profuturus astutiae suae artibus. 
Quid enim prodest homini, si totius mundi capiat opes, animam autem suam 
vitae aeternae defraudet stipendio?
        

          14.
          Alia piis mentibus consideranda statera, qua singulorum facta 
trutinantur, in qua plerumque ad judicium peccata propendunt, aut bene 
gesta peccatis praeponderant. Vae mihi, si praecedant flagitia, et ad mortis 
praejudicium lethali vergant pondere! Tolerabilius si subsequantur omnia 
tamen manifesta Domino: et ante judicium: nec bona possunt latere, nec 
ea quae plena sunt offensionis, abscondi.
        

          15.
          Quam beatus qui radicem vitiorum resecare
-----------------------------------------------------------
potuerit avaritiam! Is profecto stateram hanc non reformidabit. Avaritia 
enim plerumque sensus hebetat humanos, et pervertit opiniones; ut quaestum 
pietatem putent, et pecuniam quasi mercedem prudentiae. Merces autem magna 
pietatis est, et quaestus sobrietatis, habere quod usui est satis. Quid 
enim in hoc mundo prosunt divitiarum superflua; cum in iis et nulla adjumenta 
nascendi sint, nec impedimenta moriendi? Nam et sine integumento in hoc 
mundo nascimur, et sine viatico discedimus, sine haereditate sepelimur.
        

          16.
          Pendet singulis nostrorum stalera meritorum, atque exiguis vel 
boni operis, vel degeneris flagitii momentis huc atque illuc saepe inclinatur: 
si mala vergant, heu me! si bona, praesto est venia. Nemo
-----------------------------------------------------------
enim a peccato immunis: sed ubi propendunt bona, elevantur peccata, obumbrantur, 
teguntur. Ergo in die judicii aut nostra opitulabuntur nobis opera, aut 
ipsa nos in profundum, tamquam molari depressos lapide, mergent. Gravis 
est enim, ut pote talento plumbeo suffulta, iniquitas; intolerabilis avaritia, 
atque omnis superbia, tetra fraudulentia. Et ideo hortare plebem Domini 
sperare magis in Domino, abundare in divitiis simplicitatis, in quibus 
ambulet sine laqueo, sine impedimento.
-----------------------------------------------------------

        

          17.
          Bona etiam puri sermonis sinceritas, et locuples apud Deum, etiam 
si inter laqueos ambulet; tamen quia alii nescit insidias aut vincula innectere, 
non alligatur.
        

          18.
          Illud quoque praecipuum, si persuadeas ut noverint humiliari, 
sciant verum humilitatis colorem, naturam noverint. Multi habent humilitatis 
speciem, virtutem non habent: multi eam foris praetendunt, et intus impugnant: 
ad fucum praeferunt, ad veritatem abjurant, ad gratiam negant: Est enim 
qui nequiter humiliat se, et interiora ejus plena sunt doli. Et est 
qui se nimium submittit ab humilitate multa. Non est ergo humilitas nisi 
sine fuco, sine fraude. Ipsa est vera, quae habet piam mentis sinceritatem. 
Magna virtus ejus.
-----------------------------------------------------------
Denique per inobedientiam 759 unius hominis mors introivit, et per obedientiam 
unius Domini Jesu Christi facta est universorum redemptio.
        

          19.
          Scivit humiliari sanctus Joseph, qui cum esset a fratribus in 
servitutem venditus, vel a negotiatoribus coemptus, humiliatus in compedibus, 
ut Scriptura dicit, virtutem humilitatis didicit, infirmitatem repudiavit. 
Itaqueemptus in Aegypti partibus a servo regio, coquorum praeposito, 
non prosapiae nobilis conscientia, quasi germen Abrahamitarum, dedignatus 
obsequia vernacula, fastidivit degenerem conditionem: sed magis gnavum 
se et fidelem herili imperio praebuit, alto intendens consilio nihil interesse 
in quo statu quis probabilem se
-----------------------------------------------------------
praestaret: sed illum esse finem bonorum, ut in quocumque statu probarentur; 
illudque praecipuum, si magis mores commendarent statum, quam status mores. 
Etenim quo status inferior, eo virtus eminentior. Talem itaque se exhibebat, 
tam sedulum, ut ei dominus suus totam domum suam crederet, ipsi omnia committeret.
        

          20.
          Undeet uxor ejus oculos injecit in eum, capta formae venustate; 
nihil enim ad nos, si petulantibus oculis aut aetas expetitur, aut pulchritudo. 
Ars desit, nullum est crimen decoris: illecebra facessat, inoffensa est 
species, et formae gratia. Itaque percita atque animi furens interpellat 
juvenem, et cogente libidine, victa passionum stimulis crimen fatetur. 
Verum ille abjurat
-----------------------------------------------------------
flagitium, dicens nec moribus Hebraeorum convenire, nec legibus, ut alienum 
violent thorum, quibus cura est tuendi pudoris; ut integri nuptiarum integris 
socientur virginibus, nec ulli conveniant feminae, quae legitimi usus thori 
nesciat: religionemque sibi esse, ne ebrius turpis intemperantiae, ingratus 
herilis indulgentiae; cui obsequium deberet, ei gravem inferret contumeliam.
        

          21.
          Numquid crubescebat illum vilem dominum tamen dicere, et se servum 
fateri? Quin etiam cum ambiret mulier, obsecraret etiam metu proditionis,
-----------------------------------------------------------
vel amoris sui lacrymas funderet ad extorquendi necessitatem, nec misericordia 
flexus ad flagitii consensum, nec coactus metu, et precibus restitit, nec 
minis cessit, praeponens praemiis periculosam honestatem, quam turpem remunerationem 
casto pudori. Iterum quoquemulier majoribus adorsa tentamentis, cum 
inflexibilem adverteret, etiam secunda vice immobilem, passione effera 
et impudentia vires ministrante, juvenem aggreditur, veste apprehensa ad 
cubile trahens, complexum offerens: et pene ceperat, nisi exuisset Joseph 
vestem, qua tenebatur; ne exueret amictum humilitatis, indumentum pudoris.
        

          22.
          Scivit igitur humiliari, qui humiliatus est usque ad carcerem; 
et cum sustineret calumniam,
-----------------------------------------------------------
maluit crimen falsum subire, quam verum referre. Scivit, inquam, humiliari, 
quia humiliabatur pro virtute. Humiliabatur in typo ejus, qui se erat humiliaturus 
usque ad mortem, mortem autem crucis: qui venturus erat, ut vitam hanc 
de somno resuscitaret; et somnium 760 esse hunc vivendi usum doceret, in 
quo diversae commutationum vices tamquam ebriae, et nihil solidum, nihil 
firmum, tamquam dormientis somnium videntes non videmus, et audientes non 
audimus, et manducantes non satiamur, gratulantes non gratulamur, currentes 
non pervenimus. Vanae spes hominum in hoc saeculo, qui ea quae non sunt, 
tamquam quae sint, sequenda arbitrentur. Itaque inanes et vacuae rerum 
species tamquam in somnio venerunt, abierunt: astiterunt, evanuerunt.
-----------------------------------------------------------
Circumfusae et dispersae sunt, teneri videntur, et non tenentur. Denique 
ubi quis audivit dicentem: Surge qui dormis, et de saeculi istius somno 
exsurrexit, falsa haec intellexit omnia: evigilavit, et fugit somnium, 
fugit potestas, abiit cura patrimonii, formae venustas, honorum studium. 
Haec enim somnia sunt, quibus non moventur, qui vigilant corde: sed dormientes 
exagitantur.
        

          23.
          Vadatur hunc sermonem meum sanctus Joseph, non esse perpetua 
nec diuturna, quae sunt hujus saeculi, qui ab initio nobilis genere, censu 
dives, subito ignobilis servulus est, et (quod ipsam servitii vilitatem 
acerbat) degeneris domini aere emptum mancipium. Minus enim vile putatur 
servire libero: geminatur autem servitus ubi servitur vernaculis. Servus
-----------------------------------------------------------
igitur ex genere praeclaro, pauper ex patre divite, de amore ad odium, 
de gratia ad supplicium: rursus de carcere ad aulam, de reatu ad judicium 
traductus; neque adversis fractus est, neque elevatus secundis.
-----------------------------------------------------------

        

          24.
          Astipulatur etiam momentarias esse vices rerum etiam sancti David 
frequenter variatus status, qui despectus patri, pretiosus Deo; triumpho 
nobilis, invidia vilis, 
postremo faciem et ora mutatus, exsul regni, fugitans parricidii, nunc 
sua offendicula deplorabat, et rursus aliena removebat, conciliato haerede 
nobilior, quam decoloratoExpertus igitur omnia, pulchre dixit: Bonum 
mihi quod humiliatus sum.
        

          25.
          Quamquam hoc et ad eum possit referri, qui cum esset in Dei forma, 
facilis inclinare coelos; descendit tamen, et formam servi accipiens nostras 
portavit infirmitates: qui praevidens sanctos
-----------------------------------------------------------
suos, non quasi rapinam sibi proprium honorem assumere; sed subjicere se 
aequalibus, et alios sibi anteferre, dixit: Bonum mihi est quod humiliatus 
sum. Bonum mihi est quod me subjeci; ut subjecta mihi sint omnia, et sit 
Deus omnia et in omnibus. Hanc infunde humilitatem singulorum animis, 
et te ipsum formam praebe omnibus, dicens: Imitatores mei estote, sicut 
et ego Christi.
        

          26.
          Discant bonorum operum divitias quaerere, et morum esse locupletes. 
Pulchritudo divitiarum non in sacculis divitum, sed in alimentis pauperum 
est. In illis infirmis et egenis melius opes lucent. Discant itaque pecuniosi 
non sua, sed ea quae sunt Christi, quaerere; ut illos et Christus requirat, 
ut illis sua
-----------------------------------------------------------
largiatur. Impendit pro illis sanguinem suum, effundit illis 761 Spiritum 
suum, offert illis regnum suum. Quid amplius dabit, qui se ipsum obtulit? 
Aut quid est quod non sit daturus Pater, qui pro nobis unicum Filium tradidit 
morti? Admone igitur illos servire Domino in sobrietate et gratia, tota 
mentis sedulitate erigere oculos ad coelestia, nihil ponere in lucro, nisi 
quod vitae aeternae sit; nam iste omnis hujus quaestus saeculi animarum 
dispendium est. Denique omnium detrimentum passus est, qui volebat 
Christum lucrari: quod etsi mirabiliter dixerit, minus tamen expressit, 
quam acceperat. Hic enim de alienis locutus est, Christus autem dixit: 
Qui vult post me venire, abneget seipsum sibi; ut ipse
-----------------------------------------------------------
suum detrimentum sit, quo fiat lucrum Christi. Caduca haec omnia, cum damno, 
sine lucro: illud solum est lucrum, ubi fructus perpetuus, ubi aeternae 
merces quietis.
        

          27.
          Commendo tibi, fili, Ecclesiam, quae est ad
-----------------------------------------------------------
Forum Cornelii, quo eam de proximo intervisas frequentius, donec ei ordinetur 
episcopus. Occupatus diebus ingruentibus quadragesimae, tam longe non possum 
excurrere.
        

          28.
          Habes illic Illyrios de mala doctrina Arianorum, cave eorum zizania: 
non appropinquent fidelibus, non serpant adulterina semina: advertant quid 
propter suam perfidiam acciderit sibi, quiescant, ut veram fidem sequantur. 
Difficile quidem imbuti animi infidelitatis venenis abolere possunt impietatis 
suae glutinum; si tamen in iis virus infaustum inoleverit, nec facile iis 
credendum putes. Nervi enim sunt, et quidam artus sapientiae, non temere 
credere, maxime in causa fidei, quae raro perfecta est in hominibus.
-----------------------------------------------------------

        

          29.
          Tamen si quis est, qui licet suspectae sit infirmitatis, et nutantis 
affectus, purgare habitam de se opinionem velit, permitte ut satisfecisse 
se putet, indulge aliquantulum; cujus enim excluditur satisfactio, avertitur 
animus. Nam etiam medendi periti cum vident notas aegritudines, ut ipsi 
appellant, medicinam quidem non adhibent; sed tamen medicinae tempus exspectant: 
nec deserunt invalidum, sed lenioribus verbis, aut quibus possunt, palpant 
delinimentis; ne aut intermissa aegritudo desperatione animi gravescat, 
aut crudior medicinam 762 respuat: eo quod ad maturitatem pervenire nequeat, 
si indigestae insolens rerum hujusmodi medicus adhibeat manus. Siquidem 
et pomum cum immaturum exagitatur, cito deperit.
        

          30.

-----------------------------------------------------------
Et quia de agro exemplum sumpsimus, praecipe illis inviolata confinii servare 
jura, paternos custodire terminos, quos Lex tuetur. Supra fraternam charitatem 
frequenter est vicini gratia; ille enim saepe longe, hic in proximo 
est, vitae omnis testis, conversationis arbiter. Delectet eum per finitima 
spatia laxari liberum pecus, et in herba viridi projectum secura captare 
otia.
        

          31.
          Servos quoque dominus jure servitii subditos
-----------------------------------------------------------
habeat pro moderamine coercitionis, quasi animae consortes. Paterfamilias 
enim dicitur, ut quasi filios regat; quoniam et ipse Dei servus est, et 
patrem appellat Dominum coeli, moderatorem potestatum omnium. Vale et nos 
dilige, ut facis; quia nos te diligimus.
        
      


        EPISTOLA III.
FELICIS munusculum praedicat, sed eum quod se a longo tempore non inviserit, 
arguens; ut non tamdiu procrastinetur, petit.
AMBROSIUS FELICI.
        
            1.
          Misisti mihi tubera, et quidem mirae magnitudinis, ut stupori 
forent ea tam grandia. Nolui in sinu, ut aiunt, abscondere: sed aliis quoque 
demonstrare malui. Itaque partem direxi amicis, partem
-----------------------------------------------------------
mihi reservavi.
        

          2.
          Suave munus, non tamen ita praepollens, ut comprimeret querelam 
meam jure excitatam, quod nos tamdiu amantes tui nequaquam revisas. Et 
cave posthac ne majora invenias doloris tubera. Nam hujus nominis diversa 
ratio; ut enim grata in munere, ita in corpore atque in affectu molesta 
sunt. De te impetra, quominus te abesse doleam; nam causa commotionis meae, 
desiderium est tui. Effice, si potes, ut minus gratus sis.
        

          3.
          Rem exposui, causam probavi. Intorquenda est amentata illa non 
manipularis sententia. Metuisti certe: sed vide quam movear, ut delectet 
jocari. Postea tamen ne excusaveris: etenim quamvis tua haec vectigalis 
mihi sit excusatio; male tamen de te
-----------------------------------------------------------
judicat, nec de me 763 melius, si aut tuam absentiam muneribus compensandam, 
aut me muneribus redimendum putes. Vale, et nos amantes tui dilige.
        
      


        EPISTOLA IV.
Sermone FELICIS recreatum se esse; maxime vero quod venturum ad basilicae 
consecrationem eum speraret, postquam celebrassent initi abs se episcopatus 
diem. Suas ad hoc preces ei promittit, mutuasque ab eodem reposcit, dum 
ingredietur sancta sanctorum.
-----------------------------------------------------------
Tum quae illic contineantur, mystice decursis, FELICIS administrationem 
praedicat, polliceturque adjutores ei non defuturos.
AMBROSIUS FELICI salutem.
        
            1.
          Etsi habitu corporis minus valebam, tamen ubi sermonem unanimi 
mihi pectoris tui legi, non mediocrem sumpsi ad convalescendum gratiam, 
quasi quodam tui alloquii puleio refotus; simul quia celebrem utrique nostrum 
annuntiasti diem adfore, quo suscepisti gubernacula summi sacerdotii, de 
quo ante momentum cum fratre nostro Bassiano loquebar. Ortus enim sermo 
de basilicae, quam condidit Apostolorum nomine, dedicatione, dedit huic 
sermoni viam; siquidem significabat quod sedulo tuae quaereret sanctitatis 
praesentiam.
        
        
-----------------------------------------------------------



          2.
          Tum ego nostris fabulis intexui diem natalis tui, qui foret in 
exordio ipso kalendarum Novembrium: eumque, si non fallerer, appropinquasse, 
et crastina celebrandum die; unde posthac non excusaturum. Promisi ergo 
de te, quoniam et tibi id de me licet: promisi illi, exegi mihi; praesumptum 
enim habeo quod affuturus sis, quia debes adesse. Non ergo te magis meum 
promissum tenebit, quam tuum institutum, qui id in animum indueris, ut 
quod oportet facias. Advertis itaque quia non tam promissi audax, quam 
tui conscius fratri spopondi. Veni igitur, ne duos sacerdotes redarguas: 
te, qui non adfueris; et me, qui tam facile promiserim.
        

          3.
          Natalem autem tuum prosequemur nostris orationibus, et tu nostri 
in tuis votis non obliviscaris.
-----------------------------------------------------------
Te noster spiritus comitabitur: tu quoque cum ingredieris secundum tabernaculum, 
quod dicitur sancta sanctorum: facito nostro more, ut nos quoque tecum 
inducas. Cum spiritu adoles aureum illud thymiamaterium, nos ne intermiseris; 
ipsum est enim quod in secundo tabernaculo est, de quo plena sapientiae 
oratio tua sicut incensum dirigitur ad coelestia.
-----------------------------------------------------------

        

          4.
          Ibi arca Testamenti undique auro tecta, 764 id est, doctrina 
Christi, doctrina sapientiae Dei. Ibi dolium aureum habens manna; receptaculum 
scilicet spiritalis alimoniae, et divinae promptuarium cognitionis. Ibi 
virga Aaron insigne sacerdotalis gratiae. Aruerat ante, sed in Christo 
refloruit. Ibi Cherubim super tabulas Testamenti, lectionis cognitio sacrae. 
Ibi propitiatorium, supra quod in excelsis Deus Verbum est, imago invisibilis 
Dei, quod tibi dicit: Loquar tecum desuper propitiatorium de medio 
duorum Cherubim; sic enim loquitur nobiscum, ut nos ejus sermonem intelligamus: 
vel quia non mundana, sed intelligibilia loquitur, sicut ait: Aperiam in 
parabolis os meum. Ubi enim Christus,
-----------------------------------------------------------
ibi omnia, ibi doctrina ejus, ibi peccatorum remissio, ibi gratia, ibi 
separatio mortuorum ac viventium.
        

          5.
          Et Aaron quidem semel stetit in medio eorum, objiciens se, ne 
mors transiret ad viventium agmina a funeribus mortuorum. Hic autem 
quasi Verbum semper stat in singulis, quem nos non videmus, intra nos separans 
rationabiles virtutes a cadaveribus passionum lethalium, et pestilentium 
cogitationum. Hic stat, quasi qui in hunc mundum venerit, ut aculeum mortis 
hebetaret, devoratorium ejus obstrueret, viventibus aeternitatem gratiae 
daret, defunctis resurrectionem concederet.
        

          6.
          Huic tu militas bonam militiam, hujus depositum custodis, 
hujus pecuniam feneras,
-----------------------------------------------------------
secundum quod scriptum est: Fenerabis gentibus. Bonum fenus spiritalis 
gratiae, quod veniens Dominus cum usuris exiget; et cum te bene dispensasse 
invenerit, dabit tibi plura pro paucioribus: eritque mihi fructus dulcissimus, 
quod meum in te judicium comprobabitur. Ordinatio non reprehendetur, quam 
accepisti per impositionem manuum mearum, et benedictionem in nomine Domini
-----------------------------------------------------------
Jesu. Fac ergo bonum opus, ut in illo die mercedem invenias, et ego 
in te, et tu in me requiescamus.
        

          7.
          Multa messis Christi, sed pauci operarii; et difficile reperiuntur, 
qui adjuvent. Verum hoc vetus: sed potens est Dominus, qui mittat operarios 
in messem suam. Certe in illo ordine Comensium jam plerique coeperunt 
credere magisterio tuo, et doctrina tua verbum Dei receperunt: sed qui 
dedit credentes, et adjutores dabit; quo et tibi excusandi auferatur necessitas, 
quod serius nos inviseris: et mihi 765 crebrior tuae praesentiae refundatur 
gratia. Vale, et nos dilige, ut facis.
        
      


        EPISTOLA V.
Sententiam abs se in causa Indiciae latam defendens,
-----------------------------------------------------------
SYAGRII judicium arguit, quod legitima in eo forma non servata sit. Maximum 
tragoediae auctorem apud se non comparuisse: Syagrium inspectionem virgini 
contumeliosissimam decrevisse; cum alia, unde judicari virgo debeat, suppetant: 
inspectionem incertam atque inutilem; aliud enim obstetricum officium esse: 
non ergo hac ratione causam decidendam; praesertim cum peperisse diceretur 
Indicia. In quibus inspectio sit toleranda! Syagrium vanam afferre excusationem: 
Maximum vere accusatorem esse. Postremo accusatione ac testibus rursus 
vituperatis, refertur Marcellinae aliarumque pro Indicia testimonium, post 
quod judicium Ambrosianum subjicitur.
AMBROSIUS SYAGRIO.
        
            1.
          Prospiciendum esse ne de nostro obloquantur judicio charissimi 
nostri Veronenses, propriis texuisti
-----------------------------------------------------------
litteris. Non arbitror fore, certe non solent. Aut si obloquantur, de quo 
obloqui soleant, haud dubie liquet: cum exasperati huc veniant, pacifici 
ad te revertantur; praesertim cum hoc judicium nostrum cum fratribus et 
consacerdotibus nostris participatum processerit: tu autem sine alicujus 
fratris consilio hoc judicium tibi solus vindicandum putaris; in quo tamen 
ante judicium praejudicium feceris, ut puellam Zenonis sanctae memoriae 
judicio probatam, ejusque sanctificatam benedictione post tot annos, sine 
auctore criminationis, sine accusatore, sine professore delationis, in 
periculum reatus deducendam arbitrare: cui invidia esset a vanis, ab
-----------------------------------------------------------
haereticis, ut ipsi volunt, a turpibus personis conflata per scelus, per 
avaritiam, per intemperantiam, quaerentibus proprii libertatem flagitii; 
ab iis, postremo qui domo ejus ejecti atque eliminati forent, quod discolora 
opera subtexerent, quam prima fronte suae professionis praetenderant.
        

          2.
          Hujusmodi accusatores, hujusmodi testes in tuo constituebas judicio, 
qui neque accusare audebant, neque delationis se nexu obligare; atque ita 
inspectioni adjudicandam constituebas virginem, quam nullus argueret, nullus 
deferret. Ubi haec cognitionis solemnitas? Ubi talis judicandi formula? 
Si leges publicas interrogamus, accusatorem exigunt: si Ecclesiae: Duobus, 
inquit, et tribus testibus stat omne verbum: sed illis testibus
-----------------------------------------------------------
qui ante hesternum et nudiustertius non fuerint inimici; ne irati nocere 
cupiant, ne laesi ulcisci sese velint.
        

          3.
          Inoffensus igitur affectus testium quaeritur; ita tamen ut accusator 
prius in medium procedat. Ipsi illi presbyteri Judaeorummanus suas 
prius supra caput imposuerunt Susannae, 766 et accusationem professi sunt, 
et pariter addiderunt testimonii auctoritatem, quam imprudenter populus 
sub errore positus acceperat: sed divino judicio per prophetam retexit, 
et redarguit omnipotens Deus; ut liqueret omnibus eos velle invidiam praeseminare 
adversum innocentis periculum qui deficerent accusationis argumento, et 
firmamento probationis, conjicientes videlicet quod si praeoccupatis
-----------------------------------------------------------
vulgi auribus invidia mentem incesseret, praejudicium examinandae veritatis 
inferret. Etenim cum audita praeveniunt, aurem obstruunt, animum occupant; 
ne probatio desideretur, ut rumor pro convicto teneatur crimine.
        

          4.
          Nos igitur accusatorem exegimus, et auctorem totius scenae Maximum 
perurgendum arbitrati sumus. Verum ille accusationem, quam studio informaverat, 
verbo detulerat, deseruit professione; et tamen affectu urgebat, arte exsequebatur: 
sed fugiebat nomine, quod diffideret probationi. Denique sparsis rumoribus, 
sed etiam epistolis compositis et destinatis, quaesivit acerbare invidiam 
delationis: sed
-----------------------------------------------------------
nequaquam opprimi potuit integritas et circumveniri. Nam si habuisset probationes, 
numquam inspectionem tua sententia flagitavisset.
        

          5.
          Quid igitur sibi velit, et quo spectet quod obstetricem adhibendam 
credideris, non possum advertere. Itane ergo liberum erit accusare omnibus, 
et cum probatione destiterint, patebit ut genitalium secretorum petant 
inspectionem, et addicentur semper sacrae virgines ad hujusmodi ludibria, 
quae et visu et auditu, horrori et pudori sunt? Denique non minima etiam 
in tuis litteris tentatae expressionis verecundia est. Quae ergo sine damno 
pudoris in alienis auribus resonare non queunt, ea possunt in virgine sine 
ejus tentari verecundia?
        

          6.
          Invenisti tibi vile mancipium, procacem vernulam,
-----------------------------------------------------------
cur non abutaris pudibundo ministerio, et exponas ejus modestiam; cum praesertim 
nihil sanctius in virgine sit, quam verecundia? Non enim sacra virgo ut 
corpore tantummodo integra sit quaeritur, et non ut in omnibus ejus inoffensus 
maneat pudor. Virgo Domini suis est nixa fulcris ad sui probationem, nec 
alienis dotibus eget, ut se virginem probet: et nec abditorum, occultorumque 
inspectio, sed obvia omnibus modestia astipulatur integritati. Non placet 
Deo, quam non suorum gravitas morum probat: non probatur Domino, quae unius 
obstetricis indiget testimonio, quod plerumque quaeritur pretio. Ea ergo 
tibi locuples videtur ad fidem, quae et redimi et falli potest: ut excuset 
ream, et crimen tegat, aut nesciat, et non possit flagitium deprehendere? 
767
        

          7.
          Neque vero illud justum arbitror, quod tuis comprehendisti litteris, 
quia nisi inspecta fuerit, integritas periclitetur, et incerto sui fluctuet. 
Ergo omnes quae inspectae non sunt, periculum subierunt pudoris? Ergo et 
quae nupturae sunt, prius inspiciantur, ut nubant probatiores? Ergo et 
quae velandae sunt, prius subjiciendae sunt hujusmodi attrectationi; non 
enim visitantur, sed attrectantur: et rectius secundum tuam sententiam 
inspicitur non probata, quam consecrata.
        

          8.
          Quid, quod etiam ipsi archiatri dicunt non satis liquido comprehendi 
inspectionis fidem, et ipsis medicinae vetustis doctoribus id sententiae 
fuisse? Nos quoque usu hoc cognovimus, saepe inter obstetrices
-----------------------------------------------------------
obortam varietatem, et quaestionem excitatam;
-----------------------------------------------------------
ut plus dubitatum sit de ea, quae inspiciendam se praebuerit, quam de ea, 
quae non fuerit inspecta. Siquidem et proximo id comperimus exemplo: nam 
quaedam conditionis servilis Altini inspecta et refutata, postea Mediolani 
non meo quidem jussu, sed Nicenti ex tribuno et notario domini vel patroni 
sui voluntate visitata est a peritissima et locupleti femina hujusmodi 
artis; et cum simul ista suppeterent, ut neque paupertas obstetricis suspectam 
faceret fidem, neque indocilitas imperitiam, tamen adhuc manet quaestio.
        

          9.
          Quid profuit igitur eam inspici, cum damnatio maneat? Nam ut 
quisque voluerit, aut imperitam medicam, aut redemptam asseret; ita sine 
effectu ullo injuria inspectionis est. Quid deinde fiet? Quotiescumque
-----------------------------------------------------------
emerserit, qui non credat, toties virgo attrectabitur? Nam si umquam se 
visitandam abnuerit, secundum assertionem tuam de crimine confitebitur. 
Et facilius est ut refutet, quod numquam fecerit, quam quod fecerit. Variabuntur 
igitur obtetrices, ne suspectae aliqua repetatur gratiae. Erit itaque inter 
plures, quamquam paucarum etiam in magnis urbibus hic usus medendi sit: 
erit, inquam, vel malevola, vel imperita, quam pudoris claustra praetereant, 
et per imperitiam integro. notam affigat pudori. Vides in quod periculum 
inducas virginalem professionem, dum obstetricem adhibendam putas; ut jam 
non solum verecundiae suae dispendio, sed etiam obstetricis incerto periclitetur.
        

          10.
          Nunc consideremus quod obstetricis officium
-----------------------------------------------------------
sit. Legimus etiam in veteri Testamento obstetrices, sed non inspectrices: 
denique ad parturientes ingrediebantur, non ad virgines; ut partus susciperent, 
non ut pudorem examinarent. Unde et obstetrices dictae, eo quod obsistant 
dolori: vel certe pignori, ne laxatis uteri genitalibus claustris, in terram 
defluat. Secundo et tertio loco in Scripturis in venimus 768 obstetrices 
adhibitas: sed ubique partui, nusquam inspectioni. Primo ubi Rachel parturit, 
deinde ubi Thamar parit, tertio ubi necandos mares Pharao mandat Hebraeorum 
obstetricibus; quando responderunt illae, non eo more Hebraeas feminas 
parere, quo pariunt Aegyptiae: sed Hebraeas prius parere, quam introeant 
obstetrices ad eas. Qui locus ut superiori
-----------------------------------------------------------
utilis ad Hebraeorum salutem; ita reliquo confragosus
-----------------------------------------------------------
ad obstetricum fidem, quae didicerunt mentiri pro salute, et fallere pro 
excusatione.
        

          11.
          Quid igitur suspecta et dubia captamus; cum majora sint alia 
examinandae veritatis documenta et testimonia, in quibus expressiora insignia 
vel temerati pudoris sint? Quid enim est quod magis publicum sit, quam 
offensa pudoris, et defloratio virginitatis? Nihil profecto quod magis 
se prodat, quam castitatis dispendium. Tumescit alvus, et incedentem fetus 
sui onera gravant; ut praetermittamus alia, quibus se vel tacita prodit 
conscientia.
        

          12.
          At forte sterilitatis obtentu abscondi in aliquibus possit flagitium. 
Hic vero cum editus partus et expositus, vel necatus (dum invidiae magis, 
quam probationi consulitur) dissipatus sit per aures universorum,
-----------------------------------------------------------
strangulata est libertas calumniarum, si peperit. Nempe Veronae fuit, visebatur 
frequenter a virginibus et mulieribus; in honore enim semper erat. Visebatur 
et a sacerdotibus propter pudicitiae reverentiam, et gravitatis speculum. 
Quomodo ergo potuit occulere crimen, quod se vel specie sui proderet? Quomodo 
texit uterum? quomodo non refugit aspectum mulierum, oculos salutantium? 
quomodo parturiens vocem repressit? Sed hoc non patitur dolor: denique 
Scriptura hos maximos dicit dolores, qui sunt parturientis. Sic enim, 
inquit, dies Domini subito venit, et improvisus adest, ut dolor partus, 
qui intercludit omnia effugia delitescendi.
        

          13.
          Haec est verior documentorum fides, quam
-----------------------------------------------------------
erubescunt et mulieres. Denique Elisabeth occultabat se mensibus quinque; 
eo quod sterilis conceperat in senectute. His signis et ipsa Mariae 
virginitas apud ignaros mysterii, probri suspectabatur. Unde et Joseph, 
cui desponsata erat virgo, suspectum habebat vitium; dum adhuc nesciret 
Dominicae incarnationis sacramentum.
        

          14.
          Quid ergo negamus inspiciendas virgines? Interim quod nusquam 
legerim, non astruo, nec verum arbitror. Sed quia pleraque ad speciem facimus, 
non ad veritatem; et erroris gratia complura frequenter praetendimus (sunt 
enim qui nesciant recte facere, nisi metu poenae) relinquamus hoc illis, 
quas non verecundia revocat a lapsu, sed solus injuriae deterret metus: 
769 apud quas nulla cura
-----------------------------------------------------------
pudoris, et castitatis gratia, sed poenae timor est. Relinquamus vernaculis, 
quibus formido est deprehendi magis, quam peccasse. Absit a virgine sacra, 
ut obstetricem noverit: partus putatur, et remedium doloris ducitur, non 
examen pudoris. Relinquamus
-----------------------------------------------------------
etiam illis, si quae gravibus appetitae calumniis, oppressae testimoniis, 
strangulatae argumentis, ad id confugiant, ut se offerant inspectioni, 
quo vel corporis probetur custodia; si tamen deprehendi potest, in quibus 
nutat pudoris gratia, et disciplina integritatis. Male tamen se habet causa, 
ubi potior est carnis, quam mentis praerogativa. Malo morum signaculo, 
quam corporis claustro virginitatem exprimi.
        

          15.
          Jam illud praeclarum, quod scripsisti insinuatum tibi a quibusdam 
quod nequaquam tibi communicarent, si eam sine visitatione suscipiendam 
crederes. Ergo judicandi accepisti formulam. Quales illi, qui volunt praescribere 
sacerdotibus quid sequi debeamus? Liberavimus itaque te a cognitionis gravissimae 
necessitate, ne necesse haberes formulam
-----------------------------------------------------------
mandatam exsequi. Quid nobis futurum est, qui eorum studiis non obtemperavimus?
        

          16.
          Sed tamen scio illic plerosque esse, qui timeant Dominum. Nam 
et hic vidimus dudum, et illic esse comperimus, qui compositam hanc querantur 
calumniam: quos aiunt eo offensos favisse Maximo, quod ista virgo non circumeat 
domos, nec eorum matronas salutet atque ambiat. Quid igitur fiet, quomodo 
tanto eam exuemus crimine? quomodo persuadebimus ut cultus assumat novos, 
suos exuat? Grave flagitium virginem intra secreta domus degere, claudi 
penetralibus suis! Sic certe lectio docet Mariam domi repertam, cum ad 
eam Gabriel archangelus venisset. 
Denique cum
-----------------------------------------------------------
se lavaret, paradisum claudi jubebat. Quid autem praestantius (praesertim 
in virgine, cujus praecipuum opus verecundia) quam secretum? quid tutius 
secreto, et ad omnes actus expeditius? Munia enim pudoris induit, non concursationis. 
Sed de aliis videro, tuae nunc mihi respondendum epistolae est.
        

          17.
          Te miror, frater, qui tantopere defendas Maximum non fuisse accusatorem, 
sed parentis dolore doluisse invidiam sparsi rumoris; cum ille se inimicum 
et adversarium litigatorem, proposito jam jurgio, negare non potuerit adversus 
sacram virginem judicia attentavisse: muroque interjecto, discretas aedes 
uxoris suae ac virginis, divisam germanitatis inter sorores societatem; 
aliaque, quibus doleret quod virgo in agro affinitatis suae refugisset 
consortium.
-----------------------------------------------------------
770 Quomodo ergo non accusator, qui affectum accusatoris jamdudum exercuit, 
qui sermone suo accusationem detulit, aures tuas implevit clamore, et testes 
auditionis deduxit, cognitionem poposcit?
-----------------------------------------------------------

        

          18.
          Quamlibet argumentatus, negare non potuisti quod ad Indiciam 
scripseris, quoniam Maximus seu impulsu aliorum, seu dolore proprio crimen 
grave detulerit. Sola haec epistola satis est ad accusationis testimonium; 
neque enim te ego tuis ad me datis litteris urgendum putavi, sed iis lectis 
quas ad virginem dederas, adverti diversum esse, quod ad me scripseras; 
et tamen cum epistolae tuae sibi non convenirent, consulendum te, non arguendum 
putavi. Quid igitur sibi vult illa argumentatio, quia illud detulerit, 
quod ad me scripseras, delatam videlicet eam in turpi crimine; ita ut editum 
et obrutum partum dici asserat? Quasi vero istud ad Indiciam, non ad me 
scripseris. Illa ubi audivit litteris tuis Maximum subduci accusationi, 
litteras tuas protulit, quibus eum criminis delatorem
-----------------------------------------------------------
probavit: ad me datas non legerat, nec quid haberent, sciebat.
        

          19.
          Ego autem exhorrui a primo calumniam, quia advertebam non crimen 
intendi, sed injuriam virginis desiderari, cujus inspectio et visitatio 
postulabatur, non aliquod flagitium deferebatur. Quis enim istud a principio 
fraude compositum nequaquam sibi congruere et convenire non arbitraretur? 
Cucurrisse mulieres viles ad monasterium, jactasse partum virginis, et 
necem pignoris, de monasterio rumorem per populos sparsum, eumque affluxisse 
in aures novi affinis Maximi, ab ipso interpellatum episcopum, dimissas 
eas quae dixisse ferebantur, atque in fugam coactas, ut apud nos patuit: 
eos qui audisse se dicerent, ad Ecclesiam vocatos prodisse Renatum et
-----------------------------------------------------------
Leontium, duos illos iniquitatis viros, quos apposuit Jezabel, redarguit 
Daniel; ut auctorem vitae suae falso 
appeterent testimonio. Qui tamen cum simul composuissent flagitium, simul 
ingressi essent viam, et ne quid praeteream, adjuncti Maximo, comitantibus, 
ut dixit Leontius, iis qui illum rumorem sparserant; tamen ubi in meo astiterunt 
judicio, cum primo de origine causae quaererem, diversa et distantia prompsere, 
non locorum separati, sed mendaciorum divortio.
        

          20.
          Cum igitur sibi ipsi non convenirent, Mercurium et Leam vilissimae 
conditionis et detestabilioris nequitiae personas amandavissent, aufugisset 
Theudule, non ignara objiciendi sibi facinoris, quod ante
-----------------------------------------------------------
lectum Renati sola cubitavisset, ancilla praesto esset alia, quae stupro 
ejusdem Renati se diceret coinquinatam; die 771 ipso, qui dictus erat cognitioni, 
subtraxerunt se episcoporum conventui, licet etiam pridie subito se profecturos 
idem Renatus clamaverit.
        

          21.
          Unde ego judicio praescripsi diem, et tamen nullo accusante, 
nullis testimoniis perurgentibus,
-----------------------------------------------------------
insinuavi sanctae sorori quod peteres coram ipsa inspici et visitari memoratam 
virginem. At illa sancte inspectionem quidem recusavit, sed testimonium 
non declinavit, dicens nihil se in Indicia comprehendisse, nisi quod esset 
virginalis pudoris et sanctitatis: habitasse eam Romae in domo nostra, 
nobis absentibus, nulli eam se vitiorum familiaritati dedisse, optare cum 
ea sibi a Domino Jesu partem reservari in regno Dei.
        

          22.
          Paternam quoque filiam nostram interrogavi, quod ab ea numquam 
soleat discedere, cujus charitas vitae hujus testimonium est. Itaque etsi 
quod injurata diceret, fidei sacramento conferendum foret; sub obtestatione 
tamen professa est alienam criminis quo appetebatur, nec quidquam in ea 
scire se bonae
-----------------------------------------------------------
vacuum conversationis.
        

          23.
          Nutricem quoque liberae conditionis interrogavimus, cui et status 
haudquaquam degeneri servitio obnoxius libertatem vera fatendi daret, et 
fides atque aetas ad veritatem astipularetur, et officium nutricis ad cognitionem 
secreti. Ea quoque nihil se indecorum vidisse, nihil sibi quasi parenti 
commissum a virgine aliqua dignum reprehensione.
        

          24.
          His moti, Indiciam inoffensi virginem muneris pronuntiavimus: 
Maximum autem et Renatum et Leontium ita involvit sententia, ut Maximo, 
si errorem emendaret, spes reditus reservaretur; Renatus autem et Leontius 
excommunicati manerent, nisi forte probata sui poenitentia, et hujus facti 
diuturna deploratione, dignos se praeberent misericordia. Vale,
-----------------------------------------------------------
frater, et nos dilige; quia nos te diligimus.
        
      


        EPISTOLA VI.
Cum SYAGRIO quod Indiciam contumeliosae inspectioni sententia sua addixisset, 
AMBROSIUS amice expostulat; eique atrocissimam ultionem, quam Israelitae 
ob violatam in levitae uxore castitatem repetiverunt, ante oculos ponens, 
totam rei seriem eleganter describit.
AMBROSIUS SYAGRIO.
        
            1.
          Quae sint in nostro judicio decursa, comperta retines; et ideo 
nunc quasi animae portionem convenio meae, habens apud te pro castitatis 
contumelia familiarem et dolentem querelam. Itane oportuit inoratam atque 
inauditam virginitatis causam adjudicari, ut non possit absolvi? Hoc est, 
nisi sua injuria, nisi ab honesto pudore traducatur ad indecoram
-----------------------------------------------------------
sui corporis oblationem, grande videlicet relatura sui testimonium, ut 
exponatur ludibrio, et procacitatis notetur. Hanc igitur praerogativam 
detulisti integritati, hujusmodi honorificentiam, 772 qua se lacessiri 
aut invitari gaudeant, quae hoc munus recipiendum putant; ut amittant libertatem 
communis assertionis, nec se jure tueantur vel sanctae legis, vel publico, 
ut non accusatorem exigat, non arcersitorem
-----------------------------------------------------------
urgeat: sed impudentiam solam induat, ac sese projiciat ad injuriam?
        

          2.
          Non ita majores nostri despicabilem habebant castimoniam, cui 
tantum deferebant reverentiae, ut bellum adversum temeratores pudicitiae 
suscipiendum putarent. Deniquetantum fuit ultionis studium, ut omnes 
tribules de Benjamin tribu exstinguerentur, nisi sexcentos qui bello reliqui 
forent, natura editioris loci defendisset; sic enim lectionis divinae serie 
expressum tenetur, cujus tenorem recensere congruit.
        

          3.
          Levites vir, animo major quam opibus, habitabat in partibus 
montis Ephraem; ei quippe tribui sortito obtigerat locus in possessionem 
terrae datus pro funiculo haereditatis.
-----------------------------------------------------------
Is sibi accepit jugalem de Juda Bethleem. Et ut se habent prima copularum 
exordia, ardebat juvenculam immodica animi cupiditate: simul quia similibus 
ejus non fungebatur, exardescebat magis magisque possessione, atque immane 
quantum exaestuabat. Unde quia nihil referebatur ex parte adolescentulae, 
vel levitate amoris, vel vi doloris, quod haudquaquam mercede pari secum 
decerneret, cum eadem expostulabat. Hinc frequens jurgium: quo mulier offensa, 
claves remisit, domum revertit.
        

          4.
          At illeamore victus, qui quod speraret non habebat aliud; 
cum quartum jam mensem fluere cerneret, eo contendit, fretus quod consilio 
parentum emolliretur animus adolescentulae. Occurrit pro foribus socer, 
generum introduxit; filiam
-----------------------------------------------------------
reconciliavit; et ut laetiores dimitteret, triduo tenuit, quasi repararet 
nuptias: ac volenti abire, quartum quoque diem comperendinavit, praetenta 
humanitatis specie, moras innectendo. Pari modo cum etiam quintum diem 
vellet adjungere superioribus, et jam novae deessent causae morandi; paterno 
tamen affectu retinendae filiae desiderium non deforet, promissam profectionis 
copiam distulit in meridiem, ut viam cibo curati adorirentur. Post epulas 
quoque volens dilationem attexere, eo quod jam vesper appropinquaret, generi 
precibus, aegre licet, tamen acquievit.
        

          5.
          Ille iter suumperrexit laetus animi, quod dilectam sibi recuperavisset. 
Qui uno comitati servulo, cum jam declinaret dies, festino
-----------------------------------------------------------
viam celerabant gradu. Mulier vehebatur jumento, viro nullus sensus laboris, 
qui fructu desiderii, simul et vario mulieris ac vernaculi sermone viam 
levaret.
-----------------------------------------------------------
Denique ubi Hierosolymam appropinquarunt, quae triginta stadiis aberat, 
quam tunc temporis Jebusaei tenebant; suggessit puer deflectendum in civitatem, 
773 quia sub noctem suspecta essent etiam illa, quae tutiora sunt, cavendaque 
tenebrarum ambigua; maxime quia locorum incolae non essent de filiis Israel. 
Et ideo praevertendum, ne quid adversa studia gerentes insidiarum inferrent, 
obscuro noctis dolum quaerentibus ad perpetrandum facinus satis opportuno. 
Sed domino ejus haudquaquam placuit sententia, ut inter alienigenas hospitio 
succederent; cum Gaba et Rama non longe abessent civitates Benjamin. Itaque 
praevalens sententia, posthabuit servuli suggestionem; quasi ex conditione 
consilium aestimaretur, et non consilio quamvis infima conditio
-----------------------------------------------------------
allevaretur. Et jam sol in occasu erat: denique vix occurrit, cum jam urgeretur 
vespere in civitatem succedere.
        

          6.
          Gabaonitaeincolebant locum, inhospitales, immites, intolerabiles; 
omnia tamen tolerabiliores, quam si aliquem hospitio recepissent. Denique 
commodius huic viro levitae cesserat, si in Gabaa hospitium non reperisset. 
Verum ne quid deesset offensionis, primo ingressu diversorium non reperit: 
et cum in publico situs, alienam misericordiam impleraret, offendit advenientem 
ex agro senem, quem vesper ex opere agresti compulit nocte decedere. Et 
cum esset ei conspicuus, rogatus quo iret, et unde adventaret, respondit: 
De Bethleem Juda revertor, contendo ad montem Ephraem, et
-----------------------------------------------------------
mulier est mecum: sed ecce huc diverti, et nemo est qui hospitio recipiat, 
et requiescendi usum ministret. Non quo cibi aut potus sibi, aut pecori 
pabulorum esset indigentia, sed tecti hospitio prohiberentur: praesto esse 
illa, nudum tecti hospitium desiderari. Ad ea senior benigne satis et placide: 
Pax, inquit, tibi: et succede hospes pariter et civis, nam et mihi origo 
de montis Ephraem partibus, et hic hospitalis habitatio: sed tempore diuturno 
incolatus sedes fundavit. Itaque receptos domicilio ministerio sui et subsidiis 
hospitalibus juxta fovit.
        

          7.
          Hortabatur ad laetitiam senior, et frequentioribus provocabat 
poculis, ut vino aboleret curarum oblivia; cum subito circumsistunt eos 
Gabaonitae, juvenes ad omnem projecti libidinem, nihil
-----------------------------------------------------------
pensum ac moderatum habentes: quos forma mulieris illexerat, et in omnem 
amentiam praecipitabat: capti enim ejus decore, et per senectutem hospitis,
-----------------------------------------------------------
atque infirmitatem subsidii, accepta spe potiundi, poscunt mulierem, et 
pulsant januam.
        

          8.
          Itaqueegressus senior rogabat eos, ne hospitales mensas turpi 
flagitio foedarent, et reverendum jus etiam indomitis barbararum gentium 
nationibus violandum arbitrarentur: contribulem illum sibi, Israelitem 
virum legitimi thori subnixum copula non sine indignatione coelestis arbitri 
tanta affici contumelia. Quod ubi parum procedere advertit, esse sibi filiam 
virginem adjecit, illam se offerre majore parentis dolore, sed minore gratiae 
hospitalis dispendio: publicum flagitium privato dedecore 774 tolerabilius 
habere. At illi exagitati aestu furoris, et inflammati incentivo libidinis, 
eo amplius ardebant formam juvenculae, quo magis negabatur.
-----------------------------------------------------------
Et justitiae exsortes ridebant verba aequitatis, filiam senis, quia minore 
invidia sceleris offerebatur, despectui habentes.
        

          9.
          Itaquecum piae nihil proficerent preces, et seniles frustra 
hospes manus tenderet, desperato praesidio, rapitur mulier, et per totam 
noctem injuriae impletur. At ubi lux finem intemperantiae dedit, januam 
hospitalem repetit, non quo viri conspectum exposceret, quem magis declinandum 
putaret, contumeliae pudore miserabilis: sed ut affectum viro referret, 
quae castitatem amiserat, et contumeliae suae funus lamentabili specie 
ante januam hospitalem exponeret. Egressus itaque levita, cum jacentem 
invenisset, arbitratus quod verecundia vultum nequaquam attollere auderet,
-----------------------------------------------------------
consolari coepit, quia non voluntate, sed invita tantae injuriae succubuisset: 
hortari assurgere, et secum repetere domum. Sed ubi nullum responsum referebatur, 
quasi quiescentem majore voce e somno excitare.
        

          10.
          Verumubi mortis supremae patuit fides, impositas jumento 
reliquias domum pertulit, et divisos artus mulieris in partes duodecim 
misit per singulas tribus Israel. Quo commotusuniversus populus convenit 
in Massephat, atque ibi querela per levitam cognita, omnes in bellum exarsere, 
statuentes neminem virorum fas esse in tabernaculum succedere, priusquam 
de tanti sceleris auctoribus ultio capesseretur. Animis itaque ruebant 
in praelium: sed consilium prudentiorum
-----------------------------------------------------------
praevertit sententiam, non temere confligendum bello cum civibus, sed prius 
verbis experiendum de flagitio, et decernendum conditionibus pro delictis: 
neque justum videri, ut paucorum sceleris pretium ad omnes perveniret, 
et privata adolescentium peccata statum salutis publicae labefactarent. 
Itaque miserunt viros, qui denuntiarent Gabaonitis, ut tanti reos flagitii 
offerrent: sin autem, cognoscerent non
-----------------------------------------------------------
minoris esse criminis tantum facinus defendisse, quam exercuisse.
        

          11.
          Verum illis superba referentibus, consilia pacis bello mutata. 
Neque primo aut secundo conflictu cum plurimi a paucis afflictarentur, 
cedendum Israelitae adversis praeliis aestimarunt; quadringenta enim millia 
virorum bellantium adversum viginti quinque millia Benjamin tribus, et 
septingentos Gabaonitas expertos belli juvenes decertabant. Et cum sinistra 
sorte duo sibi jam cecidissent praelia; animi tamen promptus haudquaquam 
deposuit Israel vincendi fiduciam, et ulciscendi praesumptam spem.
        

          12.
          Sedquia causa numeroque praestantiores, inferiores pugnae 
eventu pedem retulerant,
-----------------------------------------------------------
divinam offensam rati, jejunio et fletu maximo reconciliationem gratiae 
coelestis affectavere. Itaque orata Domini pace, acriores in bellum revertuntur; 
ut pote quibus oraculum animos 775 dederat, spem accumulaverat. Et simulato 
a fronte quod cederetur, ac dispositis per noctem insidiis a tergo urbis, 
in qua locata erat manus hostium; dum hi cedunt, et illi sectantur, invadendi 
urbem vacuam facta copia, et mox admoto, statimque adulto incendio, flammarum 
fragor atque aestus furens captae urbis speciem manifestarunt. Quo et suis 
fracti animi, et erecti hostium. Nam et Benjamin viri clausos se et circumventos 
rati, priusquam a tergo invaderentur, dispergere sese, atque in desertum 
fugere coeperunt; et contra Israel gemino agmine urgere eos, ac palantes
-----------------------------------------------------------
persequi.
        

          13.
          Caesa itaque viginti quinque millia, id est, omnes fere 
de viris Benjamin, praeter sexcentos, qui arrepto scrupeae rupis munimento, 
partim loci ingenio et subsidio naturae, partim desperatione victoribus 
terrori fuere. Nam secundae res cautionis admoneat: in adversis ultio pro 
victoria habetur. Nec feminarum numerus tanti discriminis exsors fuit: 
sed omnis tribus Benjamin muliebris sexus cum pueris et puellis, omnique 
aetate gladio aut igne exstinctus; sacramentumque additum, ne quis tribus 
illius viro filiam suam in uxorem daret, quo reparandi nominis omnis aboleretur 
successio.
        

          14.
          Belli finis simul atque irae factus (Judic.,
-----------------------------------------------------------
XXI, 2, 3), et furor in poenitentiam vertit: armisque positis, in unum 
convenientes viri Israel fleverunt fletum magnum, et celebrarunt jejunium, 
dolentes unam tribum perisse ex fratribus, atque exstinctam populi sui 
validam manum: jure quidem pro delicti pretio bellatum adversum propugnatores 
flagitiorum, sed misere in sua populum conversum viscera, et bello civili 
utrumque afflictum. Lacrymarum
-----------------------------------------------------------
effusio movit passionem animi, et affectum perpulit, saevitiae ratio successit: 
missique legati ad sexcentos illos Benjamin viros, qui per quatuor menses 
edito se praeruptarum tuebantur rupium, aut deserti indigentia, quae multitudini 
obsidentium periculo foret, deploraverunt communem illam aerumnam, quod 
illi contribules, isti cognatos et socios amisissent; sed tamen non penitus 
interceptam reparandae tribus successionem: consulere se in medium quomodo 
et sacramenti fides sibi constet, et tribus una nequaquam a corpore avulsa 
intercidat.
        

          15.
          Altari itaque posito, reconciliationis et pacis oblatum 
sacrificium. Et quia Jabis Galaad populus erat poenae et maledicto obnoxius
-----------------------------------------------------------
(obstrinxerat enim se omnis Israel magno sacramento, ut si quis non ascendisset 
cum eo ad puniendum flagitium, morte moreretur) duodecim millia bellatorum 
directa; ut et viri omnes et mulieres ferro exstinguerentur, solas virilis 
thori exsortes reservarent adolescentulas. Interfectis itaque omnibus Jabis 
Galaad, solae virgines quadringentae exitio caeterorum superfuerunt. Quas 
accipiens Israel, statuit viros Benjamin belli metum deponere, et in conjugium 
sibi sumere integras aevi juxta ac pudoris 776 puellas: quibus et causa 
esset apud viros integra, quod nemo suorum adversum eos bellum susceperat: 
et charitatis gratia, quia propter eos supremo supplicio ereptae forent. 
Hoc igitur modo quadringentis juvenibus quaesita copularum consortia
-----------------------------------------------------------
sunt.
        

          16.
          Sed quia ducenti numero supererant, quibus jugales deerant, 
iis quoque sine fraude sacramentorum consultum accepimus. Dies festus in 
Silo quotannis celebrabatur. Ibi exsultare solitae virgines, et choreas 
ducere in honorem religionis: aliae praeire matribus, et totum iter agmine 
viantum repleri. Dixit unus ex senioribus: Si ducenti illi tribus Benjamin 
viri intra vineas siti excubias tenderent, donec se omnis feminea turba 
effunderet, et surgentes ex vineis unusquisque quam occursus dederit, uxorem 
sibi vindicaret, fraudi id nequaquam futurum; populum etenim favere reparandae 
tribus successioni, propter sacramentum impertire non posse filiarum suarum 
societatem: neque
-----------------------------------------------------------
tamen contra sacramentum videri, si prohibendum non putaret; quia sacramento 
neque cogendi, neque prohibendi necessitas imposita videretur: illos sibi 
sine metu consulere oportere. Sane si puellarum parentes vindictam efflagitarent, 
partim prece, partim etiam retorquendo in ipsos invitae culpam custodiae, 
sese revocaturos, quia cum scirent Benjamin viros exsortes esse jugalium, 
cum filiabus
-----------------------------------------------------------
processerint: dignam sane tribum jam non poena, sed misericordia: satis 
dure saevitum in eos, et debellatam corporis sui partem: immoderatius exarsisse 
plebem, ut successionem domesticam exstingueret, atque ex suis necaret: 
placere Deo non perire populo tribum, neque pro una muliere tam acerbe 
consuli.
        

          17.
          Probaverunt consilium Israelitae: exsecuti sunt viri Benjamin, 
et dispositi in vineis loco opportuno et tempore, plenas feminei agminis 
vias occupaverunt. Praebuit illis festum nuptiarum religionis solemnitas. 
Avulsae de complexu patrum filiae, tamquam in manum ab ipsis parentibus 
tradebantur, et velut pactam e gremio matris non abduci, sed prodire arbitrareris. 
Ita tribus Benjamin
-----------------------------------------------------------
pene intercepta atque exstincta brevi floruit, documentum exhibens, quod 
magno exitio sit insolentibus vindicta pudicitiae, et laesae castitatis 
ultio.
        

          18.
          Nec hoc solo loco, sed plerisque Scriptura hoc docet. Nam et 
in Genesi legimus exercitum quaestionibus regem Aegypti Pharao quod Saram 
attentavisset; et tamen alienam esse uxorem nesciebat.
        

          19.
          Est igitur Domino castitatis tuendae voluntas, quanto magis est 
defensandae integritatis? Unde nulla debet virginibus sacris irrogari injuria; 
quae enim non nubunt, et qui uxores non ducunt, habentur sicut angeli Dei 
in coelo. Et ideo coelesti gratiae non inferamus corporalem contumeliam; 
quoniam potens est Deus, quem nec praevaricatio
-----------------------------------------------------------
praetereat, et moveat accepti sibi muneris et consecratae virginitatis 
777 acerba et gravis contumelia. Vale, frater, et nos dilige; quia nos 
te diligimus.
        
      


        EPISTOLA VII.
JUSTO sciscitanti quidnam didrachmi dimidium pro redemptione afferri praeceptum 
significasset. AMBROSIUS rescribit fidem ac misericordiam, in quibus redemptio 
est, eo signari: hac de re idem pretium cunctis praescriptum, in quo cum 
manna, cujus mensura de sapientia et Christi sanguine explicatur, congruit: 
congruit praeterea cum paschali agno, qui aequaliter distributus aequalem 
singulis redemptionem tribui indicabat; quo etiam refertur promissa in 
Evangelio eadem merces. His subdit Christum nostram esse redemptionem, 
qua cum pro se non indigeat, staterem non sua, sed nostra causa dari jussisse. 
Quid
-----------------------------------------------------------
eodem statere significetur, aut cur illum ignoraverint Judaei a Christianis 
haud imitandi. Adjicit dimidium didrachmi eorum figuram esse, qui vitae 
partem mundo impendunt: quod non fecerunt Hebraei pueri. Denique ubi exposuit, 
quare Dominus quod non debebat, solverit, mystica quaedam enucleat ad instituendos 
mores idonea.
AMBROSIUS JUSTO, salutem.
        
            1.
          Pulchre admones, frater, ut epistolares fabulas,
-----------------------------------------------------------
et sermonem absentium ad interpretationem conferamus oraculi coelestis, 
interrogans me quid significet illud didrachmum, cujus dimidium Hebraeus 
praecipitur offerre pro redemptione animae suae. Quid enim tam consociabile, 
quam de divinis rebus sermonem contexere?
        

          2.
          Est autem dimidium didrachmi, drachma; redemptio autem animae, 
fides: fides ergo drachma, quam illa mulier in Evangelio, ut legimus, amissam 
diligenter requirit, lucernam accendens, et mundans domum suam; et si invenerit, 
convocat amicas et vicinas petens congratulari eas secum, quod invenerit 
drachmam, quam perdiderat. Magnum enim damnum animae, si quis fidem 
amiserit, vel gratiam, quam fidei pretio acquisivit
-----------------------------------------------------------
sibi. Et tu ergo accende lucernam tuam: Lucerna tua oculus tuus est, 
ille scilicet interior oculus mentis. Istam fucernam accende, quae accipit 
oleum spiritale, et lucet in tota domo tua. Quaere drachmam redemptionem 
animae tuae, quam qui amiserit, turbatur: qui invenerit, exsultat.
        

          3.
          Est et redemptio animae misericordia; redemptio enim animae hominis 
divitiae ejus, quibus utique fit misericordia, quae sumptu pauperes juvat. 
778 Fides igitur, gratia, misericordia, redemptio est animae, quae drachmae, 
id est, integro pretio summae plenioris expenditur. Sic enim scriptum est, 
dicente Domino ad Moysen: Cum acceperis computationem filiorum Israel in 
visitatione ipsorum,
-----------------------------------------------------------
dabunt singuli redemptionem animae suae Domino, et non erit in his ruina, 
in visitatione eorum. Et hoc est quod dabunt, quotquot perambulant visitationem, 
didrachmi dimidiam partem, quod est secundum didrachmum sanctum. Viginti 
oboli didrachmum: dimidia
-----------------------------------------------------------
autem pars didrachmi illatio Domino. Omnis qui intraverit visitare a viginti 
annis et supra, dabunt illationem Domino. Qui dives est, non adjiciet: 
et qui pauper est, non minorabitur a dimidia parte didrachmi; cum coeperint 
dare oblationem Domino, exorare pro animabus suis. Et accipies pecuniam 
illationis a filiis Israel, et dabis illam in opus Tabernaculi testimonii, 
et erit filiis Israel legitimum memoriale in conspectu Domini, exorare 
pro animis vestris.
        

          4.
          Ita ergo deerat vel dives, qui plus offerret; vel pauper, qui 
minus haberet, si in pecunia dimidium didrachmum istud, et non in virtute 
esset? Unde advertendum quod non materialis ista, sed intelligibilis drachma 
sit, quae ex aequo ab omnibus conferenda
-----------------------------------------------------------
aestimatur.
          Denique etiam de illa coelesti esca (esca autem et delectatio 
alimenti coelestis sapientia est, qua vescebantur in paradiso locati, qui 
erat indeficiens animae cibus, quem vocavit manna divinus sermo) ita legimus 
distributionem factam per singulas animas, ut aequalis fieret divisio. 
Et collegerunt secundum dispositionem Moysi, qui plurimum, et qui minimum: 
et mensuram fecerunt gomor, et non abundavit, nec superfuit ei, qui multum, 
et ei qui minus, non defuit. Unusquisque enim pro numero animarum, 
qui apud se erat in tabernaculis, collegerunt per singula capita gomor, 
id est, mensuram vini, sicut habet interpretatio.
        

          6.
          Est autem mensura sapientiae, quae si supra
-----------------------------------------------------------
mensuram sit, nocet; quia scriptum est: Noli esse multum sapiens. 
Et Paulus docuit secundum mensuram dari divisionem gratiarum, cum dicit: 
Quia unicuique datur manifestatio spiritus ad utilitatem, alii sermo sapientiae, 
alii sermo scientiae,
-----------------------------------------------------------
alii fides sapientiae per spiritum scientiae secundum eumdem spiritum, 
fides in eodem spiritu; et dividi 779 eam gratiam secundum voluntatem 
Spiritus. Quod dividit, aequitatis est: quod autem secundum voluntatem 
suam dividit, potestatis. Vel quia id velit unicuique conferre, quod profuturum 
noverit.
        

          7.
          Gomor ergo mensura est, et mensura vini, quod laetificat cor 
hominis. Quid autem nisi sapientiae potus jucunditas cordis est? Hoc 
est illud vinum, quod miscuit in cratere Sapientia, et offert bibendum, 
ut sumamus nobis sobrietatem et prudentiam: quod ea aequalitate transfundi 
oportet sensibus et cogitationibus nostris, et omnibus motibus, qui intra 
hanc nostram sunt domum;
-----------------------------------------------------------
ut sciamus posse abundare omnibus, deficere nulli.
        

          8.
          Plenius autem de sanguine Christi intelligitur, cujus ad gratiam 
nihil minuitur, nihil adjungitur. Et si parum sumas, et si plurimum haurias, 
eadem perfecta est omnibus mensura redemptionis.
        

          9.
          Pascha quoque Domini, hoc est, agnum, ita Patres epulari jubentur, 
ut secundum numerum animarum epulentur suarum, neque plures, neque pauciores: 
neque aliis plus dari, aliis minus, sed secundum animas singulorum; ne 
aut fortiores amplius sumant, aut infirmiores minus. Gratia enim aequalis 
singulis dividitur, redemptio dividitur, donum dividitur. Neque plures 
oportet esse, ne quis vacuus spei et redemptionis recedat.
-----------------------------------------------------------
Plures sunt, quando aliqui extra numerum sunt: sancti autem numerati sunt 
omnes, et capilli eorum; cognovit enim Dominus qui sunt ipsius: neque 
pauciores, ne magnitudine gratiae sit ad recipiendum infirmior.
        

          10.
          Et ideo omnes aequalitatem devotionis et fidei deferre praecepit 
ad pascha Domini, id est, ad transitum. Pascha autem est, quando anima 
irrationabilem deponit passionem, sumit autem bonam compassionem; ut compatiatur 
Christo, et transitum ejus in se suscipiat, ut inhabitet in ea, et deambulet, 
et fiat ejus Deus. Gratia itaque aequalis per omnes, virtus autem diversa 
in singulis. Unusquisque ergo portionem competentem suis viribus sumat, 
ne aut fortior indigeat, aut oneretur infirmior.
-----------------------------------------------------------

        

          11.
          Habes hoc in Evangelio, quia merces aequalis omnibus solvitur 
in vinea laborantibus: sed pauci ad bravium, pauci ad coronam perveniunt, 
pauci dicunt: Reposita est mihi corona justitiae. Alia est enim merces 
liberalitatis et gratiae, aliud virtutis stipendium, laboris remuneratio.
        

          12.
          Ergo didrachmum redemptio est, imo dimidium didrachmi. Redemit 
autem nos a morte, redemit a servitute; ne subjecti simus 780 mundo, cui 
renuntiavimus. Unde Dominus in Evangelio dicit ad Petrum, ut vadat ad mare, 
mittat hamum, et in ore piscis inventum staterem sumat, et det pro Domino 
et pro se exigentibus didrachma. Hoc est igitur didrachma, quod exigebatur 
secundum
-----------------------------------------------------------
Legem: sed non debebat illud filius regis, sed alienus. Quid enim se Christus 
redimeret ab hoc mundo, qui venerat ut tolleret peccatum mundi? Quid 
se a peccato redimeret, qui descenderat, ut omnibus peccatum dimitteret? 
Quid se redimeret a servitute, qui se exinaniverat, ut universis libertatem 
daret? Quid se redimeret a morte, qui carnem susceperat, ut morte 
sua omnibus resurrectionem acquireret?
        

          13.
          Non utique opus habuit redemptione redemptor universorum: sed 
sicut circumcisionem accepit, ut legem impleret; et ad baptismum venit, 
ut impleret justitiam: ita etiam didrachma exigentibus solutionem 
non recusavit;
-----------------------------------------------------------
sed statim staterem pro didrachmo jussit pro se et Petro dari. Maluit 
enim supra Legem solvere, quam id quod erat Legis negare. Ostendit autem 
contra Legem Judaeos facere, qui ab uno didrachmum exigerent; cum dimidium 
didrachmi exigendum Moyses praescripserit. Et ideo, et pro se et pro Petro 
tamquam singulas drachmas in statere solvi mandavit. Bonus autem census 
Christi, qui statere solvitur; quia statera justitia est, justitia autem 
supra Legem. Denique finis Legis Christus ad justitiam omni credenti. 
Hic stater in ore piscis invenitur: illius piscis, quem capiunt piscatores 
hominum: illius piscis, qui ponderat sermones suos, ut igne examinatos 
proferat.
-----------------------------------------------------------

        

          14.
          Hunc staterem nescierunt Judaei, quem proditori dederunt. Lex 
autem dimidium didrachmi pro redemptione animae exigit, quam drachmam Deo 
deputat; quia totum didrachmum vindicare non poterat. Vix enim in Judaeo 
vel portio devotionis poterat investigari. Qui autem verus est liber, verus 
Hebraeus, totus est Dei; totum quod habet, libertatis est. Nihil habet 
illius, qui libertatem recusat dicens: Dilexi dominum meum, et uxorem et 
infantes: non abibo liber. Quod non solum ad dominum, sed etiam ad 
ejus refertur infirmitatem, qui se subjecerit mundo, quod diligat mundum, 
vel mentem suam, id est, νοῦν, hujus auctorem voluntatis. Nec solum ad 
uxorem, sed etiam ad delectationem refertur, quae domesticam, non illam 
aeternam
-----------------------------------------------------------
curam suscipit. Huic ergo ad limen et ostium suum dominus suus aurem pertundit; 
ut meminerit sermonis sui, quo servitutem elegit. 781
        

          15.
          Et ideo tu, christiane, istum non imiteris; quia tibi scriptum 
est, non ut didrachmi dimidium, si tamen vis perfectus esse, Deo offeras: 
sed ut omnia tua vendas, et des pauperibus. Nec ut portionem servitutis 
mundo reserves: sed ut totum te abneges, et Domini crucem tollas, et sequaris 
eum.
        

          16.
          Cognovimus itaque ideo dimidium didrachmi Lege postulari, quia 
dimidium generi hujus mundi, id est, conversationi saeculari, et usui domestico, 
et posteritati reservabatur, quibus necesse erat et sortem ex sorte, id 
est, transmissionis deputari.
-----------------------------------------------------------
Unde et Dominus tentantibus se Pharisaeis subdola interrogatione utrum 
suaderet censum dari Caesari, respondit: Quid me tentatis, hypocritae? 
Ostendite mihi numisma census. At illi obtulerunt ei denarium, in 
quo erat imago Caesaris. Ait illis: Reddite quae sunt Caesaris, Caesari; 
et quae sunt Dei, Deo; ostendens illos ita esse imperfectos, qui sibi 
perfecti viderentur, ut prius Caesari quam Deo solverent. Quibus enim prior 
esset cura mundi, ab iis prius solvendum foret, quod erat mundi. Unde et 
ait; Reddite, id est, vos reddite, quae sunt Caesaris, apud quos figura 
et imago invenitur Caesaris.
        

          17.
          Illi ergo Hebraei pueri Ananias, Azarias, Misael, ille Daniel 
sapientior,
-----------------------------------------------------------
qui non adoraverunt imaginem regis, qui non receperunt eam, qui nihil de 
illa mensa regis accipiebant, non tenebantur ad solutionem tributi. Nihil 
enim eorum, quae sub rege terreno erant, possidebant
-----------------------------------------------------------
. Ergo eorum imitatores non solvunt tributum, quibus portio Deus est. 
Ideo Dominus ait: Reddite, id est, vos reddite, qui protulistis imaginem 
Caesaris, apud quos invenitur: ego autem nihil debeo Caesari, quia nihil 
hujus mundi habeo: Venit enim hujus mundi princeps, et in me inveniet nihil. 
Nihil debet Petrus, nihil apostoli mei; quia non sunt de hoc mundo, etsi 
in hoc mundo sunt. Ego misi eos in hunc mundum; sed jam non sunt de hoc 
mundo, quia mecum sunt supra mundum.
        

          18.
          Ergo quod divinae legis est, solvi jubetur, non quod Caesaris. 
Sed tamen et ipsum perfectus, id est, praedicator Evangelii jam non debebat, 
qui plus praedicabat. Non debebat Filius Dei, non debebat et
-----------------------------------------------------------
Petrus in adoptionem a Patre adscitus per gratiam: sed ne scandalizentur, 
inquit, vade ad mare, et mitte hamum, et eum piscem, qui primus ascenderit, 
tolle; et aperto ore ejus, invenies ibi staterem, illum sumens da iis pro 
me et te. O magna mysteria! dat dimidium didrachmi quod Lex jubebat, 
et non negat quod Legis est, quasi factus ex muliere, factus sub Lege. 
Factum secundum incarnationem locutus sum, ex muliere secundum sexum; mulier 
sexus est, virgo species: sexus generis, virgo integritatis. In quo ergo 
venit sub Lege, in eo 782 factus est ex muliere, id est, in corpore. Et 
ideo didrachmum solvi jubet pro se et Petro, quia uterque sub Lege generati. 
Jubet ergo secundum Legem solvi, ut eos qui sub Lege erant, redimeret
-----------------------------------------------------------
.
        

          19.
          Et tamen staterem dari jubet, quo vectes imponerent ori suo, 
ne ex multiloquio peccatum admitterent. Et jubet dari in ore piscis repertum, 
ut agnoscerent Verbum. Qui enim quod Legis est, exigebant; cur quod Legis 
est, nesciebant? Verbum enim Dei ignorare non debebant; quia scriptum est: 
Prope est Verbum in ore tuo, et in corde tuo. Totum igitur didrachmum 
Deo solvit, qui saeculo nihil reservavit. Deo enim justitia solvitur, quae 
est mentis sobrietas: Deo solvitur sermonis custodia, quae est sermonis 
sobrietas: corde enim creditur ad justitiam, ore confessio fit ad salutem.
        

          20.
          Potest autem et drachma pro veteri Testamento
-----------------------------------------------------------
accipi, didrachmum pro utriusque Testamenti pretio; quia secundum Legem 
unusquisque per Legem redimebatur: qui autem secundum Evangelium redimitur, 
solvit drachmam secundum Legem, sanguine
-----------------------------------------------------------
redimitur Christi secundum gratiam, geminam habens redemptionem, et devotionis 
et sanguinis. Nec enim fides sola ad perfectionem satis est, nisi etiam 
baptismatis adipiscatur gratiam, et sanguinem Christi redemptus accipiat. 
Bona ergo drachma quae Deo solvitur.
          Non est drachma denarius, sed diversum est. Denique in denario 
imago Caesaris est, in drachma imago Dei; quia unius est Dei, ad imitationem 
ipsius. Ab uno incipit, et in infinitum diffunditur: et iterum de infinito 
numero in unum, quasi in finem omnia revertuntur; quia Deus et principium 
et finis omnium est. Unde nec numerum monada, sed elementum numeri, quibus 
ea cura est, appellaverunt. Et hoc propterea diximus, quia
-----------------------------------------------------------
scriptum est: Ego sum α et ω, primus et novissimus; et: Audi Israel, 
Dominus Deus tuus Deus unus est.
        

          22.
          Et tu ergo ad similitudinem Dei unus esto atque idem: non hodie 
sobrius, cras ebrius: hodie pacificus, crastina die litigiosus: hodie frugi, 
crastina die incontinens; mutatur enim unusquisque morum varietate, et 
fit alter: in quo non agnoscitur, quod fuit, et incipit esse, quod non 
fuit, sui degener. Grave est enim mutari in pejus: sed esto sicut imago 
in drachma, immutabilis, eumdem habitum servans quotidie. Videns drachmam, 
attende imaginem, hoc est, videns Legem, attende in Lege imaginem Dei Christum; 
quia ipse imago Dei invisibilis et incorruptibilis, luceat tibi velut in 
speculo Legis
-----------------------------------------------------------
. Confitere eum in Lege, ut eum in Evangelio recognoscas. Si cognovisti 
in mandatis, recognosce in operibus. Vale, et si non infructuose didrachmum 
istud commissum mihi 783 arbitraris, iterum si quid habes, committere ne 
dubitaveris.
        
      


        EPISTOLA VIII.
Adversus eos, qui secundum artem negabant scripsisse sacros auctores, contendit 
ab his ipsis illos qui de eadem arte praeceperunt, expressisse placita 
sua. Tum propositis sacrorum codicum aliquot locis, dicendi leges illic 
servari sedulo probat.
AMBROSIUS JUSTO.
        
            1.
          Negant plerique nostros secundum artem scripsisse. Nec nos obnitimur; 
non enim secundum artem scripserunt, sed secundum gratiam, quae super
-----------------------------------------------------------
omnem artem est; scripserunt enim quae Spiritus iis loqui dabat. Sed tamen 
ii, qui de arte scripserunt, de eorum scriptis artem invenerunt, et condiderunt 
commenta artis, et magisteria.
        

          2.
          Denique in arte requiruntur praecipue, ut sit αἴτιον, ὕλη, ἀποτέλεσμα; 
cum igitur legamus sanctum Isaac Patri dicere: Ecce ignis et ligna, ubi 
hostia? quid horum deest? Nam qui quaerit, dubitat: qui respondet 
quaerenti, pronuntiat, et dubitationem absolvit. Ecce ignis, id est αἴτιον: 
et ligna, id est, ὕλη, quae Latine materia dicitur: tertium quid superest, 
nisi ἀποτέλεσμα, quod filius quaesivit, pater retulit dicenti. Ubi hostia? 
Deus, inquit, providebit sibi sacrificium, fili.
        

          3.
          Differamus paulisper mysterium. Ostendit
-----------------------------------------------------------
Deus arietem pendentem cornibus: aries autem est Verbum plenum tranquillitatis, 
et moderationis, atque patientiae; quo ostenditur bonum sacrificium esse 
sapientiam, et prudenter emerendi ac propitiandi rationem cognoscere. Unde 
et propheta ait: Sacrificate sacrificium justitiae. Itaque justitiae, 
ita ut sapientiae sacrificium est.
        

          4.
          Ecce ergo mens calida et fervens, ut ignis, quae operatur: ecce 
et intelligibilia, id est, materia; 784 ubi est tertium, intelligere? Ecce 
color; ubi est videre? Ecce sensibilia; ubi est sentire? Materia enim non 
ab omnibus videtur; ideoque Deus dat munus intelligendi, et sentiendi, 
et videndi.
        

          5.
          Verbum ergo Dei ἀποτέλεσμα est, id est, definitio et consummatio 
disputationis, quod infunditur
-----------------------------------------------------------
prudentioribus, et dubia confirmat. Pulchre autem etiam ii, qui in adventum 
Christi non crediderunt, se ipsos revincunt; ut confiteantur, quod negandum 
putant. Dicunt enim arietem Verbum Dei, et non credunt passionis mysterium; 
cum in illo mysterio Verbum Dei sit, in quo impletum est sacrificium.
        

          6.
          Ergo primum accendamus in nobis ignem mentis, ut operetur in 
nobis. Quaeramus subjicientis materiam, quid sit quod nutriat animam, tamquam 
in tenebris requiramus eam. Neque enim vel Patres sciebant, quid esset 
manna: invenerunt, inquit, manna dicentes ipsum esse sermonem et Verbum 
Dei; unde omnes disciplinae fonte jugi ac perpetuo fluunt atque derivant.
-----------------------------------------------------------

        

          7.
          Haec est esca coelestis. Significatur autem ex persona dicentis: 
Ecce ego pluam vobis panes de coelo: αἴτιον ergo, eo quod operatur 
Deus, qui irrigat mentes rore sapientiae: ὕλη, quia videntes animae et 
gustantes delectantur, et requirunt unde sit illud splendidius luce, dulcius 
melle. Respondetur eis Scripturae serie: Hic est panis quem dedit vobis 
manducare Dominus; et hoc est Verbum Dei, quod disposuit Deus, vel 
ordinavit: quo pascitur anima prudentium, et delectatur: quod est candidum 
et suave, veritatis splendore illuminans, et virtutum suavitate demulcens 
audientium animas.
        

          8.
          In se enim didicerat propheta quid esset consummandae rei αἴτιον. 
Nam cum mitteretur ad populum
-----------------------------------------------------------
Dei liberandum, ad regem Aegypti, ait: Quis sum ego, ut vadam, et educam 
785 populum a regis potestate? Respondit Dominus: Ego ero tecum. Interrogabat 
iterum Moyses: Quid dicam illis, si requirant: Quis est Dominus, qui misit 
te, et quod nomen est illi? Dixit Dominus: Ego sum qui sum. Dices: Qui 
est, misit me. Hoc est verum nomen Dei, esse semper. Unde et Apostolus 
de Christo: Dei enim filius Jesus Christus, qui in vobis est, qui per nos 
praedicatus est, per me et Sylvanum et Timotheum; non fuit, inquit, Est 
et Non: sed Est in illo fuit. Respondit Moyses: Si non crediderint 
mihi, neque obaudierint vocem meam, dicentes, quia non apparuit tibi Deus, 
quid dicam illis? Dedit illi signa
-----------------------------------------------------------
facere, ut crederetur quia a Domino missus est. Tertio ait Moyses: Non 
sum dignus, et gracili voce sum, tardiore lingua, quomodo me audiet Pharao? 
Responsum est ei: Vade, et ego aperiam os tuum, et instruam te quid debeas 
loqui.
        

          9.
          Interrogationes ergo illae in medio et responsiones habent sapientiae 
semina et θεωρίαν. Gratum tamen ἀποτέλεσμα est; quia ait: Ego ero tecum. 
Et quamvis dederit ei signa facere; tamen dubitanti iterum, ut scias quia 
signa non credentibus, promissum autem credentibus, respondit ad infirmitatem 
vel meriti, vel voti: Ego aperiam os tuum, et instruam te quid debeas loqui. 
Perfectum ergo ἀποτέλεσμα servatum est.
        

          10.
          Habes hoc et in Evangelio: Petite, et dabitur
-----------------------------------------------------------
vobis: quaerite, et invenietis: pulsate, et aperietur vobis. Pete 
ἀπὸ τοῦ αἰτίου, id est, ab auctore quaere. Habes ὕλην intelligibilia, quibus 
quaeras: pulsa, et aperit tibi Deus Verbum. Quae petit, mens est, quae 
operatur, sicut ignis: intelligibilia, in quibus mentis ardor operatur, 
sicut ignis in lignis: aperit tibi Verbum Deus, quod est Ἀποτέλεσμα. Habemus 
et alibi in Evangelio, dicente Domino: Cum autem tradent vos, nolite cogitare 
quomodo aut quid loquamini; dabitur enim vobis in illa hora quid loquamini. 
Non enim vos eritis, qui loquimini: sed Spiritus Patris vestri, qui loquitur 
in vobis.
        

          11.
          Habes hoc et in Genesi, dicente Isaac: Quod
-----------------------------------------------------------
est, quid tam cito invenisti, fili; Qui dixit: Quid tradidit Dominus Deus 
tuus in manus meas. Ἀποτέλεσμα Dominus est. Qui per Dominum quaerit, 
invenit. Laban denique qui per Dominum non quaesivit; quia quaerebat idola, 
non invenit..
        

          12.
          Pulchre autem quos dicunt ὅρους, servavit. Primus est ὅρος· Vade, 
affer mihi de venatione tua, ut manducem. Excitat atque adolet velut 
igni quodam adhortationis suae mentem ejus, 786 ut operetur et quaerat. 
Secundus ὅρος Quid est, quod tam cito invenisti? Hic in interrogatione 
est. Tertius ὅρος in responsione: Quod tradidit Dominus Deus tuus in manus 
meas. Ἀποτέλεσμα Deus est, qui concludit et consummat omnia: de
-----------------------------------------------------------
quo dubitandum non est.
        

          13.
          Est et ille ὅρος de spontaneis: Si non seminaveritis, non metetis; 
nam etsi cultura provocet semina, tamen natura spontaneo quodam, ut surgant, 
in iis operatur ingenio.
        

          14.
          Unde Apostolus: Ego plantavi, inquit, Apollo rigavit, sed Deus 
incrementum dedit. Itaque neque qui plantat, est quidquam; neque qui rigat: 
sed qui dat incrementum, Deus. Dat tibi Deus in spiritu, et in corde 
tuo seminat Dominus. Age ergo, ut inspiret, et seminet; ut metas: si non 
seminaveris, non metes. Quasi admoneris ut semines: non seminasti, non 
metes; sententia est. Principio finis convenit: principium semen est, finis 
messis.
        

          15.
          Disce, inquit, ex me: natura adjuvat discentem:
-----------------------------------------------------------
Deus autem auctor naturae est. Dei quoque, ut bene discamus; quia hoc naturae 
est, perdiscere: duri enim corde non discunt. Incrementa per naturam, quae 
divini habet gratiam muneris: consummationem et perfectionem Deus dat, 
id est, illa praestantissima
-----------------------------------------------------------
et divina Trinitatis natura et substantia. Vale, et nos dilige, ut facis; 
quia nos te diligimus.
        
      


        GESTA CONCILII AQUILEIENSIS CONTRA PALLADIUM ET SECUNDIANUM HAERETICOS. 
Consessus Patrum, et Ambrosii ad eos de conficiendis actis oratio.

          1.
          Syagrio et Eucherio viris clarissimis coss. III non. Sept. Aquileiae 
in Ecclesia considentibus, cum episcopis, Aquileiensium civitatis Valeriano, 
Ambrosio, Eusebio, Limenio, Anemio, Sabino, Abundantio, Artemio, Constantio, 
Justo, Philastro, Constantio, Theodoro, Almachio, Domnino, Amantio, Maximo, 
Felice, Bassiano, Numidio, Januario, Proculo, Heliodoro, Jovino, Felice, 
Exuperantio,
-----------------------------------------------------------
Diogene, Maximo, Macedonio, Cassiano, Marcello et Eustathio episcopis; 
Ambrosius episcopus dixit:
        

          2.
          « Diu citra acta tractavimus: et quoniam tanta sacrilegia a parte 
Palladii et Secundiani nostris auribus ingeruntur, ut difficile quisque 
credat tam aperte eos blasphemare potuisse; vel ne qua ipsi calliditate 
dicta sua postea negare conentur, licet de tantorum sacerdotum 787 testificatione 
dubitari non queat: tamen quoniam omnibus episcopis placet, fiant acta; 
ut unusquisque professionem suam negare non possit. Quid ergo vobis, sancti 
viri, placeat declarandum est. »
          Omnes episcopi dixerunt: « Placet. »
Ambrosius episcopus dixit: « Disceptationes nostrae ex re firmandae sunt 
scripto imperiali, ut allegentur. »
Scriptum imperiale recitatur in Concilio.
-----------------------------------------------------------

        

          3.
          « Sabinianus diaconus recitavit: Ambigua dogmatum reverentia 
ne dissideant sacerdotes quamprimum experiri cupientes, convenire in Aquileiensium
-----------------------------------------------------------
civitatem ex dioecesi meritis excellentiae tuae creditam, episcopos jusseramus. 
Neque enim controversiae dubiae sententiae rectius poterant expediri, quam 
si obortae altercationis interpretes ipsos constituissemus antistites; 
ut videlicet a quibus proficiscuntur instituta doctrinae, ab eisdem discordis 
eruditionis repugnantia solveretur.
        

          4.
          « Neque sane nunc aliter jubemus ac jussimus, non invertentes 
praecepti tenorem, sed superfluam convenarum copiam recolentes. Nam quod 
Ambrosius et vitae merito, et Dei dignatione conspicuus episcopus Mediolanensium 
civitatis ibi multitudinem non opus esse suggerit, ubi veritas non laboraret 
in pluribus, si locata esset in paucis: seque eorum qui contra astarent 
assertionibus, et sacerdotes vicinarum
-----------------------------------------------------------
ex Italia civitatum satis abundeque sufficere posse suggerit; abstinendum 
venerabilium virorum fatigatione censuimus, ne quis vel maturo aevo gravis, 
vel corporali debilitate confectus, vel laudabili paupertate mediocris, 
insuetas repetat terras. Et reliqua. »
          AMBROSIUS lectam Arii epistolam damnari a Palladio petit: hic 
tergiversatur, et nisi in generali concilio negat se responsurum; Patres 
anathemate percellunt eos, qui Filii Dei vel divinitatem vel aeternitatem 
negarent. Effugium aucupatur in eo Palladius, quod se fateri dictitat Christum 
verum esse Dei Filium. Ejus fraus in confitendo eumdem esse Deum atque 
unigenitum. Postea transitur ad Christi immortalitatem, atque ab ea ad 
sapientiam, a qua similiter ad bonitatem; ubi more suo Palladius conatur 
illudere.
-----------------------------------------------------------
Deinde utrum Dei Filium omnipotentem, utrum etiam judicem eum agnoscat, 
urgetur: ad quae post multam tergiversationem solita utitur ad plenum concilium 
provocatione. Sub haec Altalo condemnato, qui respondere etiam recusabat, 
Palladias auditores laicos petit, et condemnatur.
        

          5.
          Ambrosius episcopus dixit: « Ecce quod Christianus constituit 
imperator. Noluit injuriam facere sacerdotibus; ipsos interpretes constituit 
episcopos. Ac per hoc, quoniam in sacerdotali Concilio considemus, responde 
ad ea quae tibi proponuntur. Arii epistola lecta est: etiam nunc recitabitur, 
si tibi 788 videtur. A principio habet blasphemias, solum Patrem aeternum 
dixit. Si tibi videtur quod Dei Filius sempiternus non sit, hoc ipsum
-----------------------------------------------------------
quemadmodum vis, astrue: si damnandum putas, damna. Evangelium praesens 
est, et Apostolus,
-----------------------------------------------------------
omnes Scripturae praesto sunt. Unde vis astrue, si putas non esse Dei Filium 
sempiternum. »
        

          6.
          Palladius dixit: « Vestro studio factum est, sicut dictat lectio 
sacra a vobis prolata, ut non esset generale et plenum concilium: absentibus 
consortibus nostris, nos respondere non possumus. »
          Ambrosius episcopus dixit: « Qui sunt consortes vestri? »
Palladius dixit: « Orientales episcopi. »
        

          7.
          Ambrosius episcopus dixit: « Interim quia superioribus temporibus 
concilium sic factum est, ut Orientales in Orientis partibus constituti 
haberent concilium, Occidentales in Occidente; nos in Occidentis partibus 
constituti convenimus ad Aquileiensium civitatem, juxta imperatoris praeceptum.
-----------------------------------------------------------
Denique etiam praefectus Italiae litteras dedit, ut si vellent orientales 
convenire, in potestate haberent: sed quia scierunt consuetudinem hujusmodi, 
ut in oriente orientalium esset concilium, intra Occidentem Occidentalium; 
ideo putaverunt non esse veniendum. »
        

          8.
          Palladius dixit: « Imperator noster Gratianus jussit Orientales 
venire: negas tu jussisse eum? Ipse imperator nobis dixit se Orientales 
jussisse venire. »
          Ambrosius episcopus dixit: « Utique jussit, qui non prohibuit 
huc venire. »
Palladius dixit: « Sed ne venirent tua petitio fecit: sub specie falsae 
voluntatis hoc impetrasti, et distulisti concilium. »
        

          9.
          Ambrosius episcopus dixit: « Non opus est diutius
-----------------------------------------------------------
evagari, responde nunc. Bene dixit Arius solum aeternum Patrem? Et secundum 
Scripturas hoc dixit, an non? »
          Palladius dixit: « Non tibi respondeo. »
Constantius episcopus dixit: « Non respondes, qui tamdiu blasphemasti? 
»
Eusebius episcopus dixit: « Sed debebis simpliciter fidei tuae prodere 
libertatem. Si a te gentilis exigeret quemadmodum in Christum crederes, 
confiteri erubescere non deberes. »
        

          10.
          Sabinus episcopus dixit: « Tu petisti ut responderemus: hodie 
ex voluntate tua, et te urgente, convenimus, et non exspectavimus reliquos 
fratres, qui poterant venire. Proinde non tibi liberum est evagari. Christum 
dicis esse creatum? aut sempiternum
-----------------------------------------------------------
dicis esse Filium Dei? »
          Palladius dixit: « Dixi tibi, nos ideo diximus
-----------------------------------------------------------
vobis ut veniremus, et convinceremus quod non recte fecistis subrepere 
imperatori. »
789. Ambrosius episcopus dixit: « Legatur epistola Palladii, utrum nobis 
hoc mandaverit, et docebitur quod etiam nunc fallit. »
Palladius dixit: « Legatur plane. »
Episcopi dixerunt: « Imperator cum esset praesens Syrmio, tu illum interpellasti, 
an ipse te compulit? Et addiderunt: Quid ad ista respondes? »
Palladius respondit: « Dixit mihi: Vade. Diximus: Orientales, conventi 
sunt? Ait: Conventi sunt. Numquid si Orientales non fuissent conventi, 
numquid nos convenissemus? »
        

          11.
          Ambrosius episcopus dixit: « Sequestrata sit causa Orientalium, 
sententiam tuam hodie quaero.
-----------------------------------------------------------
Arii tibi epistola lecta est: soles te Arianum negare. Aut damna hodie 
Arium, aut defende. »
          Palladius dixit: « Non est auctoritatis tuae, ut hoc a me quaeras. 
»
Eusebius episcopus dixit: « Non credimus religiosum imperatorem aliud dixisse, 
quam scripsit. Episcopos jussit convenire: non potuit tibi soli contra 
rescriptum suum dicere, ut sine orientalibus causa minime diceretur. »
Palladius dixit: « Si Itali soli jussi sunt convenire? »
Evagrius presbyter et legatus dixit: « Ut ante quatuor dies, et ante biduum 
responderet se affuturum. Quid ergo exspectabas? Orientalium, ut dicis, 
consortium tuorum sententiam exspectandam? Sic debuisti
-----------------------------------------------------------
mandare, non promittere conflictum. »
Palladius dixit: « Quia quasi ad concilium plenum veneram, vidi non convenisse 
consortes meos, ut convenirem, et dicerem secundum jussionem ageretis in 
praejudicium futuri Concilii. »
        

          12.
          Ambrosius episcopus dixit: « Ut hodie resideremus, ipse exegisti. 
Denique etiam hodie tu ipse dixisti quia christiani ad christianos venimus. 
Christianos igitur nos probasti. Promisisti te conflictaturum, promisisti 
te allaturum aut acceptaturum esse rationem. Libenter itaque accepimus 
praefationem tuam. Optavimus ut quasi christianus venires. Obtuli tibi 
epistolam Arii, quam scripsit Arius, de cujus nomine dicitis vos injuriam 
frequenter sustinere. Dicitis quod Arium non sequamini.
-----------------------------------------------------------
Hodie aperta debet esse sententia: aut condemna illum, aut astrue quibusvis 
lectionibus. » Et addidit: « Ergo juxta epistolam Arii Christus Dei Filius 
non est sempiternus?
          Palladius dixit: « Nos diximus probaturos nos christianos, sed 
in concilio pleno. Non vobis respondemus omnino in praejudicium concilii 
futuri. »

-----------------------------------------------------------
Eusebius episcopus dixit: « Sine calliditate, fidei tuae professionem debes 
exponere. »
Palladius dixit: « Et quid concilio reservamus? »
        

          13.
          Ambrosius episcopus dixit: « Omni ore condemnatio facta est in 
eum, qui negaret Dei Filium sempiternum. Negavit Arius; hunc sequitur Palladius, 
qui non vult condemnare 790 Arium. Itaque utrum hujus probanda sententia 
sit, considerate: et utrum secundum Scripturas dicat, aut contra Scripturas, 
intelligere licet. Lectum est enim: Sempiterna virtus Dei atque divinitas. 
Dei virtus Christus est? Si igitur sempiterna Dei virtus est, sempiternus 
utique Christus est; quia Christus est Dei virtus ».
          
-----------------------------------------------------------
Eusebius episcopus dixit: « Haec fides nostra est, haec intelligentia catholica. 
Qui haec non dixerit, anathema. »
Omnes episcopi dixerunt: « Anathema. »
        

          14.
          Eusebius episcopus dixit: « Specialiter dicit solum Patrem sempiternum, 
et Filium aliquando coepisse. »
          Palladius dixit: « Arium nec vidi, nec scio qui sit. »
Eusebius episcopus dixit: « Arii blasphemia prolata est, in qua negat Dei 
Filium sempiternum. Hanc perfidiam damnas cum auctore, aut asseris? »
Palladius dixit: « Ubi auctoritas pleni concilii non est, non dico. »
        

          15.
          Ambrosius episcopus dixit: « Dubitas post
-----------------------------------------------------------
divina judicia damnare Arium, cum crepuerit medius? » Et addidit: « Dicant 
etiam sancti viri legati Gallorum. »
          Constantius episcopus et legatus Gallorum dixit: « Hanc impietatem 
ejus hominis et semper damnavimus, et nunc damnamus non solum Arium; sed 
et quicumque Filium Dei non dixerit sempiternum. »
Ambrosius episcopus dixit: « Quid etiam dicit dominus meus Justus? »
Justus episcopus et legatus Gallorum dixit: « Qui Filium Dei coaeternum 
cum Patre non confitetur, anathema habeatur. »
Omnes episcopi dixerunt: « Anathema. »
        

          16.
          Ambrosius episcopus dixit: « Dicant etiam Afrorum legati, qui 
omnium civium huc attulere
-----------------------------------------------------------
sententias. »
          Felix episcopus et legatus dixit: « Si quis Filium Dei negaverit 
sempiternum, et coaeternum negaverit, non solus ego legatus totius Africanae 
provinciae damno: sed et cunctus chorus sacerdotalis, qui ad hunc coetum 
sanctissimum me misit, etiam ipse ante damnavit. »

-----------------------------------------------------------
Anemius episcopus dixit: « Caput Illyrici non nisi civitas est Sirmiensis: 
ego igitur episcopus illius civitatis sum. Eum qui non confitetur Filium 
Dei aeternum, et coaeternum Patri, quod est sempiternum, anathema dico: 
sed etiam iis qui idem non confitentur. »
        

          17.
          Ambrosius episcopus dixit: « Audite sequentia. »
          Et recitatum est: « Solum aeternum, solum sine initio, solum 
verum, solum immortalitatem habentem. »
Ambrosius episcopus dixit: « Et in hoc damna eum, qui negat Filium Deum 
verum. Cum enim ipse sit veritas, quemadmodum non est Deus verus? » Et 
addidit: « Quid ad hoc? »

-----------------------------------------------------------
Palladius dixit: « Filium verum quis non dicit? »
Ambrosius episcopus dixit: « Arius negavit. »
Palladius dixit: « Cum Apostolus dicat Christum 791 super omnia Deum, potest 
aliquis negare verum Filium Dei? »
        

          18.
          Ambrosius episcopus dixit: « Ut scias quam simpliciter veritas 
a nobis requiratur, ecce dico ego, ut dicis: sed semiplenum habeo. Cum 
enim ita dicis, videris negare Deum verum: si autem simpliciter confiteris: 
verum Deum Filium Dei, eo ordine astrue, quo ipse propono. »
          Palladius dixit: « Ego secundum Scripturas tibi loquor, verum 
Filium Dei Dominum dico. »
Ambrosius episcopus dixit: « Verum Dominum
-----------------------------------------------------------
dicis Filium Dei? »
Palladius dixit: « Cum verum Filium dicam, quid amplius? »
Ambrosius episcopus dixit: « Non quaero tantummodo, ut verum Filium dicas, 
sed ut verum Dominum Dei Filium dicas. »
        

          19.
          Eusebius episcopus dixit: « Christus Deus verus est, secundum 
omnium fidem, et catholicam professionem? »
          Palladius dixit: « Verus Dei Filius est. »
Eusebius episcopus dixit: « Nam et nos per adoptionem filii sumus, ille 
secundum proprietatem generationis divinae ». Et addidit: « Confiteris 
ergo verum Filium Dei Dominum verum esse secundum nativitatem et proprietatem? 
»

-----------------------------------------------------------
Palladius dixit: « Verum Dei Filium unigenitum dico. »
Eusebius episcopus dixit: « Hoc ergo putas contra Scripturas, si Christus 
Deus verus esse dicatur? »
          
-----------------------------------------------------------



          20.
          Cumque Palladius reticeret, Ambrosius episcopus dixit: « Solum 
verum Filium Dei qui dicit, et non vult dicere dominum verum, videtur negare. 
Hoc igitur ordine confiteatur, si tamen confitetur, Palladius; et dicat 
utrum verum Dominum Dei Filium dicat. »
          Palladius dixit: « Cum dicat Filius: Ut cognoscant te solum verum 
Dominum, et quem misisti Jesum Christum; affectu, an in veritate? 
»
Ambrosius episcopus dixit: « Joannes dixit in epistola sua: Hic est verus 
Deus. Nega hoc. »
Palladius dixit: « Cum dicam tibi verum Filium, profiteor veram etiam divinitatem. 
»

-----------------------------------------------------------
Ambrosius episcopus dixit: « Et in hoc est fraus; sic enim soletis dicere 
unam et veram divinitatem, ut Patris tantummodo, non etiam Filii veram 
et unam divinitatem dicatis. Ergo si aperte vis dicere, quia ad Scripturas 
me provocas, dic quod dixit evangelista Joannes: Hic est verus Deus: aut 
nega dictum. »
Palladius dixit: « Absque Filio alius genitus non est. »
        

          21.
          Eusebius episcopus dixit: « Christus verus Deus secundum omnium 
fidem et catholicam professionem, an in sententia tua Deus verus non est? 
»
          Palladius dixit: « Virtus Dei nostri est. »
Ambrosius episcopus dixit: « Non habes libertatem profitendi; ac per hoc 
anathema ei, qui non
-----------------------------------------------------------
confitetur verum Dominum Filium Dei. »
Omnes episcopi dixerunt: « Anathema habeatur, qui 792 Christum Filium Dei 
Dominum verum non dixerit. »
        

          22.
          Iterum addidit: « Solum verum, solum immortalitatem habentem. 
»
          Ambrosius episcopus dixit: « Filius Dei habet immortalitatem, 
aut non habet secundum divinitatem? »
Palladius dixit: « Apostolum admittis, an non? » Rex regum, qui solus habet 
immortalitatem.
Ambrosious episcopus dixit: « De Christo Filio Dei quid dicis? »
Palladius dixit: « Christus nomen divinum est,
-----------------------------------------------------------
an humanum? »
        

          23.
          Eusebius episcopus dixit: « Secundum carnis quidem sacramentum 
Christus dicitur, sed idem Deus et homo est. »
          Palladius dixit: « Christus nomen carnis est:
-----------------------------------------------------------
Christus nomen humanum est; et respondete vos mihi. »
Eusebius episcopus dixit: « Quid superfluis immoraris? Cum legeretur impietas 
Arii, qui hoc dicit de Patre, quia solus habet immortalitatem, attulisti 
testimonium ad consensum impietatis Arii, ex Apostolo dicens: Qui solus 
habet immortalitatem, et lucem inaccessibilem habitat. Sed si intelligis, 
totius naturae dignitatem, in Dei nomine expressit: Siquidem in Dei nomine 
Pater et Filius designantur. »
Palladius dixit: « Et ego vos, quod interrogavi, respondere noluistis. 
»
        

          24.
          Ambrosius episcopus dixit: « Aperte de te sententiam quaero: 
Filius Dei habet immortalitatem
-----------------------------------------------------------
secundum generationem divinam, an non habet? »
          Palladius dixit: « Secundum generationem divinam incorruptibilis, 
et per carnem mortuus est. »
Ambrosius episcopus dixit: « Non divinitas mortua est, sed caro mortua 
est. »
Palladius dixit: « Ante vos mihi respondete. »
Ambrosius episcopus dixit: « Filius Dei secundum divinitatem habet immortalitatem, 
an non habet? Sed et jam fraudes et insidias tuas non secundum Arii professionem 
prodidisti? » Et addidit: « Qui Filium Dei negat habere immortalitatem, 
quid vobis videtur? »
Omnes episcopi dixerunt: « Anathema habeatur. »
        

          25.
          Palladius dixit: « Satus divinus immortalis
-----------------------------------------------------------
est. »
          Ambrosius episcopus dixit: « Astute et hoc, ut de Dei Filio nihil 
exprimas evidenter, et ego dico: Immortalitatem habet Dei Filius secundum 
divinitatem, aut nega quia non habet immortalitatem. »
Palladius dixit: « Christus mortuus est, an non? »
Ambrosius episcopus dixit: « Secundum carnem: anima nostra non moritur; 
scriptum est enim: Nolite timere eos qui occidunt corpus, animam autem 
non possunt occidere. Cum igitur anima nostra mori non possit, putas 
quod Christus secundum divinitatem mortuus sit? »
Palladius dixit: « Mortis appellationem quare tu horres? »
Ambrosius episcopus dixit: « Immo non horreo,
-----------------------------------------------------------
confiteor secundum carnem meam; est enim 793 per quem a mortis vinculis 
sum revinctus. »
Palladius dixit: « Mortem separatio facit spiritus; nam Christus Filius 
Dei carnem suscepit, et per carnem mortuus est. »
Ambrosius episcopus dixit: « Scriptum est Christum passum. Secundum carnem 
igitur passus est,
-----------------------------------------------------------
secundum divinitatem habet immortalitatem. Hoc qui negat, diabolus est. 
»
Palladius dixit: « Ego Arium non novi. »
        

          26.
          Ambrosius episcopus dixit: « Ergo male dixit Arius, cum etiam 
Filius Dei habeat immortalitatem secundum divinitatem. » Et addidit: « 
Bene dixit ergo, an male? »
          Palladius dixit: « Non consentio. »
Ambrosius episcopus dixit: « Cui non consentis? Anathema illi, qui non 
explicat fidei libertatem. »
Omnes episcopi dixerunt: « Anathema. »
Palladius dixit: « Dicite quod vultis, ejus est divinitas immortalis. »
Ambrosius episcopus dixit: « Cujus, Patris, an et Filii? » Et addidit: 
« Multas impietates congessit
-----------------------------------------------------------
Arius. Sed ad alia transeamus. »
        

          27.
          Et recitatum est: « Solum sapientem. »
          Palladius dixit: « Pater a se sapit: Filius autem sapiens non 
est. »
Ambrosius episcopus dixit: « Ergo Filius non est sapiens, cum ipse sit 
sapientia? Nam et nos dicimus, quia ex Patre natus est Filius. »
Eusebius episcopus dixit: « Est aliquid tam impium, tam profanum, quam 
quod dixit sapientem Filium Dei negare? »
Palladius dixit: « Sapientia dicitur, quis potest sapientiam denegare? 
»
Ambrosius episcopus dixit: « Sapiens est, an non? »
Palladius dixit: « Sapientia est. »

-----------------------------------------------------------
Ambrosius episcopus dixit: « Sapiens ergo, cum sit sapientia. »
Palladius dixit: « Secundum Scripturas vobis respondemus. »
Ambrosius episcopus dixit: « Etiam sapientem, quantum video, Filium Dei 
Palladius negare conatus est. »
Eusebius episcopus dixit: « Qui negat Filium Dei sapientem, anathema sit. 
»
Omnes episcopi dixerunt, « Anathema. »
        

          28.
          Eusebius episcopus dixit: « Etiam Secundianus ad hoc respondeat. 
»
          Cumque Secundianus reticeret, Ambrosius episcopus dixit: « Qui 
tacet, integrum vult habere judicium. » Et addidit: « Solum Patrem bonum 
cum
-----------------------------------------------------------
dicit, Filium confessus est, an negavit? »
Palladius dixit: « Legimus: Ego sum pastor bonus; et nos negamus? 
Quis non dicat bonum Dei Filium? »
Ambrosius episcopus dixit: « Ergo bonus est Christus? »
Palladius dixit: « Bonus. »

-----------------------------------------------------------
Ambrosius episcopus dixit: « Male ergo Arius de solo Patre dixit, cum etiam 
Filius Dei Deus omnibus sit. »
Palladius dixit: « Qui bonum non dicit Christum, male dicit. »
        

          29.
          Eusebius episcopus dixit: « Christum bonum 794 confiteris? Nam 
et ego bonus sum. Mihi dixit: Euge, serve bone, et: Homo bonus profert 
de thesauro suo bona ».
          Palladius dixit: « Jam dixi, vobis non respondeo usque ad plenum 
concilium. »
Ambrosius episcopus dixit: « Judaei dicebant quia bonus est: et Arius 
negat quia Filius Dei bonus est. »
Palladius dixit: « Quis potest hot negare? »
-----------------------------------------------------------
Eusebius episcopus dixit: « Bonus est ergo Deus Filius Dei. »
Palladius dixit: « Bonus Pater bonum Filium genuit. »
        

          30.
          Ambrosius episcopus dixit: « Et nos bonos genuit; sed non 
secundum divinitatem. Deum bonum Dei Filium dicis. »
          Palladius dixit: « Filius Dei bonus est. »
Ambrosius episcopus dixit: « Vides ergo quia Christum bonum, bonum filium, 
non bonum Deum dicis; quod a te quaeritur. » Et addidit: « Qui bonum Filium 
Dei Deum non confitetur, anathema. »
Omnes episcopi dixerunt: « Anathema. »
        

          31.
          Item recitavit: « Solum potentem. »
          
-----------------------------------------------------------
Ambrosius episcopus dixit: « Potens est Filius Dei, an non? »
Palladius dixit: « Qui omnia fecit, non est potens? Qui omnia fecit, minus 
potest? »
Ambrosius episcopus dixit: « Ergo Arius male dixit. » Et addidit: « Vel 
in hoc damnas Arium? »
Palladius dixit: « Unde scio qui sit? Ego pro me respondeo tibi. »
Ambrosius episcopus dixit: « Filius Domini Dei Deus potens est? »
Palladius dixit: « Potens. »
Ambrosius episcopus dixit: « Deus bonus est? »
Palladius dixit: « Jam dixi Filium Dei unigenitum esse potentem. »
Ambrosius episcopus dixit: « Dominum potentem. »

-----------------------------------------------------------
Palladius dixit: « Filium Dei potentem. »
        

          32.
          Ambrosius episcopus dixit: « Potentes et homines sunt; scriptum 
est enim: Quid gloriaris in malitia, qui potens es in iniquitate? 
Et alibi: Cum infirmor, tunc potens sum. Illud a te requiro, ut confitearis 
Dominum potentem esse Christum Dei Filium: aut si negas, astrue. Nam qui 
unam potentiam dico Patris et
-----------------------------------------------------------
Filii, sic Filium Dei dico potentem sicut et Patrem. Dubitas ergo confiteri 
Dominum potentem esse Dei Filium? »
          Palladius dixit: « Jam dixi, secundum disputationem, prout possumus, 
respondemus vobis; vos enim soli vultis esse judices: vos litigatores esse 
vultis. Non vobis respondemus nunc, sed in concilio generali et pleno respondebimus 
vobis.
Ambrosius episcopus dixit: « Anathema illi, qui negat Dominum potentem 
Christum. »
Omnes episcopi dixerunt: « Anathema. »
        

          33.
          Item recitatum est: « Solum potentem, omnium judicem. »
          Palladius dixit: « Omnium judicem Filium Dei. Est qui dat, est 
qui accipit. »

-----------------------------------------------------------
Ambrosius episcopus dixit: « Per gratiam dedit, 795 an per naturam? Et 
hominibus datur judicium. »
Palladius dixit: « Patrem majorem dicis, an non? »
Ambrosius episcopus dixit: « Postea respondebo tibi. »
Palladius dixit: « Ego tibi non respondeo, si non respondes mihi. »
Eusebius episcopus dixit: « Nisi impietatem Arii ex ordine damnaveris, 
interrogandi non tibi dabimus facultatem. »
Palladius dixit: « Non tibi respondeo. »
Ambrosius episcopus dixit: « Filius Dei, sicut lectum est, judex est, an 
non? »

-----------------------------------------------------------
Palladius dixit: « Si non respondes mihi, ego tibi, ut impio, non respondeo. 
»
        

          34.
          Ambrosius episcopus dixit: « Habes professionem meam, qua respondebo 
tibi, Interim perlegatur epistola Arii. » Et addidit: « In epistola Arii 
invenies et hoc sacrilegium, quod tu moliris. »
          Palladius dixit: « Ego qui interrogo, non respondetis? »
Eusebius episcopus dixit: « Filium Dei Deum aequalem dicimus. »
Palladius dixit: « Tu judex es, tui exceptores hic sunt. »
Ambrosius episcopus dixit: « Scribant tui, qui volunt. »
          
-----------------------------------------------------------



          35.
          Palladius dixit: « Pater major est, an non? »
          Eusebius episcopus dixit: « Secundum divinitatem aequalis est 
Filius Patri. Habes in Evangelio quod Judaei persequebantur eum; quia non 
solum solvebat sabbatum, sed et Patrem suum dicebat Deum, aequalem se faciens 
Deo. Quod ergo impii persequentes confessi sunt, nos credentes negare 
non possumus. »
Ambrosius episcopus dixit: Et alibi habes: « Qui
-----------------------------------------------------------
cum esset in forma Dei, non rapinam arbitratus est esse se aequalem Deo; 
sed semet ipsum exinanivit, formam servi accipiens, in similitudinem hominum 
factus obediens usque ad mortem ». Et « addidit: Vides quia in forma 
Dei aequalis est? Et formam, inquit, servi accepit. In quo ergo minor 
est? Secundum formam utique servi, non Dei. »
Eusebius episcopus dixit: « Sicut in forma servi constitutus, inferior 
servo non fuit: ita in forma Dei constitutus, inferior Deo esse non potuit. 
»
        

          36.
          Ambrosius episcopus dixit: « Aut dic quia secundum divinitatem 
minor est Filius Dei. »
          Palladius dixit: « Pater major est. »
Ambrosius episcopus dixit: « Secundum carnem. »

-----------------------------------------------------------
Palladius dixit: « Qui me misit, major est me. Caro missa est a Deo, 
aut Filius Dei? »
Ambrosius episcopus dixit: « Falsari a vobis divinas Scripturas hodie comprobamus; 
sic enim scriptum est: Pacem meam do vobis, pacem meam relinquo vobis. 
Non turbetur cor vestrum: non quomodo hic mundus dat, ego do vobis. Si 
diligeretis me, gauderetis quia dixi, vado ad Patrem; quia Pater major 
me est. Non dixit: Qui me misit, major me est ».
Palladius dixit: « Pater major est. »
Ambrosius episcopus dixit: « Anathema illi, qui divinis Scripturis addit 
aliquid, aut minuit. »

-----------------------------------------------------------
796 Omnes episcopi dixerunt: « Anathema. »
        

          37.
          Palladius dixit: « Pater major est Filio. »
          Ambrosius episcopus dixit: « Secundum carnem Filius minor est 
Patre, secundum divinitatem aequalis est Patri: legi igitur Dei Filium 
aequalem Patri, sicut jam et prolata exemplaria testantur. Secundum 
carnem autem quid miraris minorem; cum dixerit se servum, cum dixerit 
se lapidem, cum dixerit se vermem, cum dixerit se minorem angelis; 
quia scriptum est: Minorasti eum paulo minus ab angelis ».
Palladius dixit: « Impie vos asserentes video: non respondemus vobis sine 
auditoribus. »
Sabinus episcopus dixit: « Nemo requirat ab eo
-----------------------------------------------------------
sententiam, qui tam innumeris sententiis blasphemavit. »
Palladius dixit: « Non vobis respondemus. »
        

          38.
          Sabinus episcopus dixit: « Ab omnibus jam damnatus est Palladius: 
Arii blasphemiae multo minores sunt quam Palladii. Et cum Palladius surrexisset, 
atque foras exire voluisset: Ideo, inquit surrexit Palladius, quoniam apertis 
Scripturarum testimoniis convincendum esse se cernit, sicut jam convictus 
est; sic enim lectum est, secundum divinitatem
-----------------------------------------------------------
quod aequalis Patri Filius sit. Accipiat autem quia Filius Dei secundum 
divinitatem majorem non habet. Scriptum est: Abrahae cum repromisisset 
Deus . . . quoniam nullum alium habebat majorem, per quem juraret, juravit 
per semet ipsum. Vides igitur Scripturam, quia nullum alium majorem 
habet, per quem juraret. Filius autem est, de quo dicitur quoniam ipse 
visus est Abrahae; unde et ait: Abraham diem meum vidit, et gavisus est.
          Palladius dixit: « Pater major est. »
Eusebius episcopus dixit: « Quando ut Deus locutus est, majorem non habuit: 
quando ut homo locutus, majorem habuit. »
        

          39.
          Palladius dixit: « Pater genuit Filium, Pater
-----------------------------------------------------------
misit Filium. »
          Ambrosius episcopus dixit: « Anathema illi, qui negat Filium 
secundum divinitatem aequalem Patri. »
Omnes episcopi dixerunt: « Anathema. »
Palladius dixit: « Filius subjectus Patri, Filius praecepta Patris custodit. 
»
Ambrosius episcopus dixit: « Subjectus secundum carnis rationem. Caeterum 
et ipse meministi quia legisti: Nemo venit ad me nisi quem Pater attraxerit 
».
Sabinus episcopus dixit: « Dicat si secundum divinitatem subjectus est 
Patri, an secundum incarnationem? »
        

          40.
          Palladius dixit: « Ergo Pater major est. »
          
-----------------------------------------------------------
Ambrosius episcopus dixit: « Et alibi scriptum est: Fidelis Deus, per quem 
vocati estis in communionem Filii ejus. Ego dico Patrem majorem esse 
secundum carnis assumptionem, quam suscepit Filius Dei, non secundum divinitatem. 
»
Palladius dixit: « Quae enim comparatio est Filii Dei? Et caro potest dicere: 
Deus me major est? Caro loquebatur, aut divinitas; quia ibi erat caro? 
»
797 Ambrosius episcopus dixit: « Caro sine anima non loquitur. »
Eusebius episcopus dixit: « Deus in carne loquebatur secundum carnem, quando 
dicebat: Quid me persequimini hominem? Quis hoc dixit? »

-----------------------------------------------------------
Palladius dixit: « Filius Dei. »
Ambrosius episcopus dixit: « Deus ergo Filius Dei est secundum divinitatem, 
et homo est secundum carnem. »
Palladius dixit: « Carnem suscepit. »
Eusebius episcopus dixit: « Ergo humanis verbis usus est. »
Palladius dixit: « Carnem humanam suscepit. »
        

          41.
          Ambrosius episcopus dixit: « Dicat quia non secundum divinitatem 
Apostolus dixit subjectum,
-----------------------------------------------------------
sed secundum carnem; scriptum est enim: Humiliavit semetipsum, factus obediens 
usque ad mortem. In quo ergo mortem gustavit? »
          Palladius dixit: « Quia se humiliavit. »
Ambrosius episcopus dixit: « Non divinitas, sed caro humiliata est atque 
subjecta. » Et addidit: « Creaturam perfectam bene dixit Arius, an male 
dixit? »
Palladius dixit: « Ego tibi non respondeo auctoritatem non habenti. »
Ambrosius episcopus dixit: « Profitere quod vis? »
Palladius dixit: « Non respondeo vobis. »
        

          42.
          Sabinus episcopus dixit: « Pro Ario non respondes, ad interrogata 
non respondes? »
          Palladius dixit: « Pro Ario ego non respondi. »

-----------------------------------------------------------
Sabinus episcopus dixit: « Usque adeo respondisti, ut Filium Dei negares 
potentem, negares verum Deum. »
Palladius dixit: « Ego te judicem non patior, quem impietatis arguo. »
Sabinus episcopus dixit: « Ipse nos coegisti sedere. »
Palladius dixit: « Mandavi ut sederetis, ut arguerem vos. Quare subripuistis 
imperatori? Ut plenum concilium non esset, obripuistis. »
Ambrosius episcopus dixit: « Cum Arii impietates legerentur, et impietas 
tua pariter condemnata est, quae consensit Arianae impietati. Placuit tibi 
in epistola media lectionem proponere, quam volebas: responsum tibi est 
quemadmodum Filius Patrem
-----------------------------------------------------------
majorem dixerit, eo quod secundum carnis susceptionem Pater major est eo. 
Proposuisti etiam subjectum esse Filium Dei; et in hoc responsum tibi est, 
quia subjectus Filius Dei secundum carnem est, non secundum divinitatem. 
Habes professionem nostram, nunc audi caetera. Quoniam tibi responsum est, 
responde ad ea, quae leguntur. »
        

          43.
          Palladius dixit: « Non tibi respondeo; quia quaecumque ego dixi, 
non sunt scripta: vestra tantummodo scribuntur verba: non vobis respondeo. 
»
          Ambrosius episcopus dixit: « Omnia vides scribi. Denique quae 
scripta sunt, abundant ad tuae impietatis indicium. » Et addidit: « Creaturam 
dicis Christum, an negas? »
Palladius dixit: « Non respondeo. »

-----------------------------------------------------------
798 Ambrosius episcopus dixit: « Ante horam citra actam, cum legeretur 
quia Arius dixit creaturam Christum, negasti: oblatum est tibi, ut damnares 
perfidiam, noluisti: vel nunc dic utrum natus ex Patre Christus sit, an 
creatus? »

-----------------------------------------------------------
Palladius dixit: Si vultis, exceptores nostri veniant, et sic totum excipiatur. 
»
Sabinus episcopus dixit: « Adducat suos exceptores. »
Palladius dixit: « Pleno concilio vobis respondebimus. »
        

          44.
          Ambrosius episcopus dixit: « Attalus in tractatu Nicaeni concilii 
subscripsit. Neget factum, quia venit ad concilium. Dicat hodie utrum subscripserit 
in tractatu Nicaeni concilii, an non. » Cumque Attalus reticeret, Ambrosius 
episcopus dixit: « Attalus presbyter licet inter Arianos sit, tamen habet 
auctoritatem loquendi: libere profiteatur utrum subscripserit in tractatu 
Nicaeni concilii sub episcopo suo Agrippino, an non. »
          Attalus dixit: « Jam dixisti me aliquoties damnatum:
-----------------------------------------------------------
non tibi respondeo. »
Ambrosius episcopus dixit: « Subscripsisti in tractatu concilii Nicaeni, 
an non? »
Attalus dixit: « Non tibi respondeo. »
        

          45.
          Palladius dixit: « Modo vultis tractatum plenum haberi, an non? 
»
          Chromatius presbyter dixit: « Creaturam non negasti, potentem 
negasti. Omnia negasti, quae fides catholica profitetur. »
Sabinus episcopus dixit: « Testes sumus nos Attalum subscripsisse in concilio 
Nicaeno, et nunc nolle respondere. Quid cunctis videtur?
Cumque Attalus reticeret, Ambrosius episcopus dixit: « Dicat utrum subscripserit 
in tractatu concilii Nicaeni, an non? »

-----------------------------------------------------------



          46.
          Palladius dixit: « Exceptor vester et noster stent, et omnia 
scribant. »
          Valerianus episcopus dixit: « Jam quae dixisti, et quae negasti, 
scripta sunt omnia. »
Palladius dixit: « Dicite quod vultis. »
Ambrosius episcopus dixit: « Quia saepius vult damnari Palladius, qui jam 
frequenter damnatus est, lego epistolam Arii, quam ille noluit condemnare: 
profitemini quid vobis videtur? »
Omnes episcopi dixerunt: « Legatur. » Et recitata est: « Nato autem non 
putative, » et reliqua.
Ambrosius episcopus dixit: « Respondi tibi de majore, respondi tibi et 
de subjecto: nunc et ipse responde. »
        

          47.
          Palladius dixit: Non respondebo nisi auditores
-----------------------------------------------------------
veniant post Dominicam diem. »
          Ambrosius episcopus dixit: « Veneras tractaturus, sed posteaquam 
objeci tibi, vidisti epistolam Arii, quam damnare noluisti, asserere autem 
non potes; idcirco nunc refugis et cavillaris. Plenarie ipsam recito ad 
singula. Dic utrum Christus
-----------------------------------------------------------
creatus videatur; an fuit, quando non fuit: an vero semper fuit unigenitus 
Dei Filius? 799 Cum Arii epistolam audieris, aut damna, aut proba. »
        

          48.
          Palladius dixit: « Cum impietatis te arguam, te judice non utor. 
Transgressor es. »
          Sabinus episcopus dixit: « Quas impietates objicis fratri nostro 
et consacerdoti nostro Ambrosio, dicito. »
Palladius dixit: « Jam vobis dixi, pleno concilio respondebo, et praesentibus 
auditoribus. »
Ambrosius episcopus dixit: « In consessu fratrum meorum cupio confutari 
et redargui. Quae igitur impie dixerim, dicito: sed impius tibi videor, 
qui pietatem astruo. »
Sabinus episcopus dixit: « Ergo impius tibi videtur, qui Arii blasphemias 
arguit? »
          
-----------------------------------------------------------



          49.
          Palladius dixit: « Ego non negavi bonum Filium Dei. »
          Ambrosius episcopus dixit: « Dicis ergo Christum Deum bonum? 
»
Palladius dixit: « Non vobis respondeo. »
Valerianus episcopus dixit: « Nolite multum adigere Palladium, non potest 
vera nostra simpliciter confiteri. Ipsius enim conscientia duplici blasphemia 
confusa est; nam a Photinianis est ordinatus, et cum ipsis est damnatus: 
et nunc plenius damnabitur.
Palladius dixit: « Hoc proba. »
Sabinus episcopus dixit: « Non aliter poterat Christum verum negare, nisi 
auctores suos sequeretur. »


          50.

-----------------------------------------------------------
Ambrosius episcopus dixit: « Objecisti me esse impium, hoc proba. »
        
Palladius dixit: « Expositionem nostram afferemus; cum autem attulerimus, 
tunc disputatio habebitur. »
Ambrosius episcopus dixit: « Damna impietatem Arii. »
Cum reticeret Palladius, Eusebius episcopus dixit: « Superfluis immoratur. 
Tot impietates Arii Palladius noluit condemnare, immo potius asserendo 
confessus est. Hunc qui non damnat, similis illius est, et haereticus jure 
dicendus est. »
Omnes episcopi dixerunt: « A nobis omnibus anathema sit Palladio. »

          51.
          Ambrosius episcopus dixit: « Acquiescis,
-----------------------------------------------------------
Palladi, ut caetera legantur Arii. »
          Palladius dixit: « Date auditores: veniant et ex
-----------------------------------------------------------
utraque parte exceptores. Non potestis esse judices, si auditores non habuerimus; 
et nisi ex utraque parte venerint, qui audiant, non vobis respondemus. 
»
Ambrosius episcopus dixit: « Quos quaeris auditores? »
800 Palladius dixit: « Sunt hic viri honorati multi. »
Sabinus episcopus dixit: « Post tot blasphemias auditores petis? »
Ambrosius episcopus dixit: « Sacerdotes de laicis judicare debent, non 
laici de sacerdotibus. Sed tamen quos judices petas, dicito. »
Palladius dixit: « Auditores veniant. »
Chromatius presbyter dixit: « Salva condemnatione sacerdotali, quin et 
qui Palladii sunt, etiam
-----------------------------------------------------------
nunc in pleno legantur. »
        

          52.
          Palladius dixit: « Non permittuntur loqui. Auditores veniant, 
et ex utraque parte exceptores, et respondebunt vobis hi in concilio generali. 
»
          Ambrosius episcopus dixit: « Etsi in multis impietatibus deprehensus 
sit, erubescemus tamen. ut videatur qui sacerdotium sibi vindicat, a laicis 
esse damnatus: ac per hoc quoque et in hoc ipso damnandus est, qui laicorum 
exspectat sententiam; cum magis de laicis sacerdotes debeant judicare. 
Juxta ea quae hodie audivimus Palladium profitentem, et juxta ea quae condemnare 
noluit, pronuntio illum sacerdotio indignum et carendum, ut in loco ejus 
catholicus ordinetur. »
Omnes episcopi dixerunt: « Anathema Palladio. »
          
-----------------------------------------------------------



          53.
          Ambrosius episcopus dixit: « Imperator clementissimus et christianus 
sacerdotum judicio causam, et ut ipsi arbitri essent altercationis, inquit, 
constituissemus. Quoniam igitur nobis judicium videtur delatum interpretes 
esse Scripturarum, condemnenus Palladium, qui impii Arii noluit damnare 
sententiam: et quia ipse Filium Dei sempiternum, et caetera quae actis 
inhaerent, negavit. Ergo anathema habeatur. »
          Omnes episcopi dixerunt: « Omnes condemnamus eum, anathema habeatur. 
»
Patrum singulorum in Palladium condemnatio.
        

          54.
          Ambrosius episcopus dixit: « Quoniam omnes consistunt viri christiani, 
et Deo probati fratres, et consacerdotes nostri, dicat unusquisque quid
-----------------------------------------------------------
sibi videatur.
          Valerianus episcopus dixit: « Mihi quidem videtur,
-----------------------------------------------------------
quia qui Arium defendit, Arianus est: qui blasphemias ejus non condemnat, 
ipse blasphemus est; ideoque hujusmodi hominem a consortio sacerdotum censeo 
esse alienum. »
Palladius dixit: « Coepistis ludere, ludite. Sine concilio orientali vobis 
non respondemus. »
        

          55.
          Anemius episcopus Sirmiensis dixit: « Quicumque haereses Arianas 
non condemnat, Arianus sit necesse est. Hunc igitur alienum etiam a 801 
nostra communione, et sacerdotali coetu denuo privatum esse censemus. »
          Constantius episcopus Arausicus dixit: « Palladium Arii discipulum, 
cnjus impietates jam olim damnatae sunt a patribus nostris in concilio 
Nicaeno, et nunc hodie probatae, cum recenserentur, a Palladio
-----------------------------------------------------------
singulae; quia non confusus est dum Dei filium a Deo Patre esse alienum, 
cum creaturam confitetur: cum temporalem coepisse dicit, Dominum verum 
negat, in sempiternum censeo esse damnandum. »
        

          56.
          Justus episcopus dixit: « Palladium, qui blasphemias Arii damnare 
noluit, sed etiam magis has confiteri videtur, censeo ulterius sacerdotem 
dici non posse, nec inter episcopos deputari. »
          Eventius episcopus Ticiniensis dixit: « Palladium, qui impietatem 
Arii damnare noluit, arbitror a consortio sacerdotali in perpetuum esse 
remotum.
        

          57.
          Abundantius episcopus Tridentinus dixit: « Cum evidentes blasphemias 
Palladius defendat, damnatum se ex concilio Aquileiensi cognoscat. »
          Eusebius episcopus Bononiensis dixit: « Quia
-----------------------------------------------------------
impietates Arii diabolico stylo conscriptas, quas non licebat nec ad aures 
admittere, Palladius non solum noluit condemnare; sed et earum exstitit 
assertor, negando Filium Dei Dominum verum, Dominum bonum, Dominum sapientem, 
Domicum sempiternum, hunc a coetu sacerdotali, et mea sententia et omnium 
catholicorum judicio arbitror jure esse damnatum. »
        

          58.
          Sabinus episcopus Placentinus dixit: « Quoniam cunctis patefactum 
est, Palladium, qui Arianae perfidiae auctor est, etiam ejus impietatem 
tenere, quae contra evangelica et apostolica instituta venit, justa in 
eum totius concilii illata sententia est, qui meae licet parvitatis sententia 
sacerdotio denuo privatus, ex hoc sacrosancto coetu jure pellatur. »
          
-----------------------------------------------------------
Felix et Numidius legati Afrorum dixerunt: « Arianae heresis sectae in 
qua in Aquileiensi synodo Palladius declaratus est, anathema. Sed et eos 
qui contra veritatem Nicaenae synodi repugnantes sunt, condemnamus. »
        

          59.
          Limenius episcopus Vercellensis dixit: « Arianam doctrinam saepe 
esse damnatam manifestum est; et ideo Palladius conventus in hac sacra 
synodo Aquileiensi, quia noluit se corrigere vel emendare: sed magis probavit 
reprehensibilem, et se oletavit perfidia, quam se publice confessus est 
tenere, hunc 802 sententia mea et ego profiteor a consortio sacerdotali 
esse privandum. »
          Maximus episcopus Emonensis dixit: « Palladium,
-----------------------------------------------------------
qui blasphemias Arii nec damnare voluit, sed magis ipse confessus est, 
juste ac merito esse damnatum, et Deus novit, et fidelium conscientia condemnavit. 
»
        

          60.
          Exuperantius episcopus Dertonensis dixit: « Palladium, qui sectam 
Arii vel ejus doctrinam damnare noluit, sed defendit, ut caeteri consortes 
mei damnaverunt, etiam et ego condemno. »
          Bassianus episcopus Laudensis dixit: « Audivi sicut et caeteri 
consortes mei, impietates Arii, quas Palladius non solum non condemnavit, 
sed confirmavit: hic anathema sit, et sacerdotio privabitur. »
        

          61.
          Philaster episcopus Brixianus dixit: « Blasphemias et iniquitatem 
Palladii, qui Arianam doctrinam sequitur et defendit, una cum omnibus ego
-----------------------------------------------------------
condemnavi. »
          Constantius episcopus Sciscianensis dixit: « Palladium, qui blasphemias 
et impietates Arii non condemnavit, sicut et caeteri consacerdotes mei, 
et ego censeo damnandum. »
Heliodorus episcopus Altiniensis dixit: « Qui perfidiam Arii omniumque 
haereticorum, quorum consors est Palladius, cujus insipiens cor, qui veritatem 
non est confessus, cum caeteris consacerdotibus meis condemno. »
        

          62.
          Felix episcopus Jadertinus dixit: « Palladium, qui blasphemias 
dicit in Filium sicut Arius, cum omnibus pariter condemno. »
          Theodorus episcopus Octodorensis dixit: « Palladium, qui Christum 
Deum verum, coaeternum Patri
-----------------------------------------------------------
negavit, nec christianum hunc, nec sacerdotem ullo modo censemus. »
Dominus episcopus Gratianopolitanus dixit: « Palladium in perfidia Arii 
permanentem in perpetuum, sicut et fratres damnaverunt, etiam et ego censeo 
esse damnandum. »
        

          63.
          Proculus episcopus Massiliensis dixit: « Palladium, qui Arii 
blasphemias sub quadam impia haereditate non condemnando defendit, sicut 
hunc et plurimorum jam venerabilium sacerdotum sententia blasphemum designavit, 
atque a sacerdotio alienum dixit, ita mea pariter sententia in perpetuum 
condemnatum designat. »
          Diogenes episcopus Genuensis dixit: « Palladium,
-----------------------------------------------------------
qui Christum Dominum Deum verum similem et 803 aequalem Patri dum non confitetur, 
immo negavit, damnationem judico cum caeteris fratribus meis consacerdotibus 
sortiri. »
        

          64.
          Amantius episcopus Niciensis dixit: « Palladium, qui sectam Arii 
non destruxit, secundum consacerdotum meorum judicium etiam et ego condemno. 
»
          Januarius episcopus dixit: « Sicut omnes consacerdotes mei damnaverunt 
Palladium, ita et ego pari judicio eum censeo esse damnandum. »
Secundianus Christum agnoscere Deum verum interpellatus eadem, qua Palladius, 
cavillatione conatur Patres ludificari.
          
-----------------------------------------------------------



          65.
          Et cum Secundianus subripuisset, Ambrosius episcopus dixit: « 
Audisti, Secundiane, cujusmodi Palladius impius sententiam, sacerdotali 
concilio damnatus exceperit; licet displicuerit nobis quod ejus, hoc est, 
Palladii non horrueris amentiam, tamen de te aliqua specialiter quaero. 
Utrum Dei Filium Dominum nostrum Jesum Christum, verum vel non verum Deum 
dicas? »
          Secundianus dixit: « Qui negat Deum verum esse Patrem Domini 
et Dei nostri Jesu Christi, non est christianus: nec qui negat Dominum 
Filium Dei verum. »
Ambrosius episcopus dixit: « Deum verum Dei Filium confiteris? »
Secundianus dixit: « Verum Dei Filium, unigenitum
-----------------------------------------------------------
Dei Filium verum dico. »
        

          66.
          Ambrosius episcopus dixit: « Verum Dominum dicis? »
          Secundianus dixit: « Verum unigenitum Filium: quis negat verum 
Filium Dei? »
Eusebius episcopus dixit: « Non sufficit quod Filium Dei unigenitum confiteris; 
nam hoc omnes confitentur: sed hoc movet, quod Arius dixit Dominum solum 
Patrem, solum verum: negavit Filium Dei Dominum verum. Simpliciter Filium 
Dei Deum verum confiteris? »
Secundianus dixit: « Quis fuerit Arius, ignoro: quid dixerit nescio. Mecum 
loqueris vivus ad vivum. Illud dico quod Christus dixit: Unigenitum qui 
est
-----------------------------------------------------------
in sinu Patris; ergo unigenitum Filium se asserit Patris: Filius igitur 
unigenitus est Dei Filius verus. »
        

          67.
          Ambrosius episcopus dixit: « Deus verus est, verus Dei Filius 
Deus? » Et addidit: « In divinis libris scriptum est: Quia qui jurant super 
terram, jurabunt Deum verum. Quod utique de Christo esse non dubium 
est. Nos ergo verum Deum profitemur: et fides nostra haec est, et professio, 
quia unigenitus Patris Filius est verus Deus. Dic et tu de Deo vero, deinde 
Filium Deum verum. »
          Secundianus dicit: « De Deo vero. » 804
        

          68.
          Ambrosius episcopus dixit: « Filius Dei Deus verus est? »
          
-----------------------------------------------------------
Secundianus dixit: « Ergo mendax. »
Ambrosius episcopus dixit: « In hoc fraudem facis, ut non Deum verum dicas, 
sed Deum unigenitum verum, ac per hoc dic simpliciter: Unigenitus Dei Filius 
Deus verus est. »
Secundianus dixit: « Unigenitum dixi Dei Filium. »
        

          69.
          Eusebius episcopus dixit: « Hoc Photinus non negat, hoc Sabellius 
confitetur. »
          Ambrosius episcopus dixit: « Et qui hoc non confitetur, jure 
damnatur; ac per hoc saepe te convenio, licet cavillando negaveris veritatem. 
Non quaero ut tantummodo unigenitum verum Filium dicas Dei, sed etiam Deum 
verum. »
Secundianus dixit: Veritatis me servum profiteor.
-----------------------------------------------------------
Quae dico, non scribuntur: et quae dicis, scribuntur. Christum verum Dei 
Filium dico. Quis negat Filium Dei verum esse? »
        

          70.
          Ambrosius episcopus dixit: « Qui negat Deum verum unigenitum 
Dei Filium, anathema sit. »
          Secundianus dixit: « Deum verum unigenitum Filium Dei: Quid mihi 
profiteris, quod non est scriptum? »
Ambrosius episcopus dixit: « Apertum sacrilegium est, quando Christum Dei 
Filium Arius Deum verum negavit. »
Secundianus dixit: « Jesum Christum Filium Dei Deum, qui Christus dicatur 
Filius verus, Filium Dei dico: sed verum Deum non est scriptum. »

-----------------------------------------------------------



          71.
          Ambrosius episcopus dixit: « Nondum resipuisti? » Et adjecit: 
« Ne quid illi videatur esse
-----------------------------------------------------------
subreptum, confirmet sententiam suam. Dicat ergo unigenitum Christum Dei 
Filium Deum verum. »
          Secundianus dixit: « Jam dixi. Quid mihi extorquere vis amplius? 
»
Ambrosius episcopus dixit: « Quid dixisti? Certe si dixisses tanta, quod 
gloriose dicitur, saepe repetendum est. »
Secundianus dixit: « Dictum est: Sit sermo vester, est est, non non. 
»
        

          72.
          Ambrosius episcopus dixit: « Qui dicit ipsum Patrem Filium, sacrilegus 
est. Hoc a te quaero, ut dicas de Deo vero Deum verum Dei Filium natum. 
»
          Secundianus dixit: « Ego Filium a Deo genitum,
-----------------------------------------------------------
dicente ipso: Genui te; et confitentem se genitum esse, dico. »
        

          73.
          Ambrosius episcopus dixit: « A Deo vero Deus verus est? »
          Secundianus dixit: « Et cum nomini etiam addis, et verum, audis 
qualis in te fides sit, et christianus es? »
Eusebius episcopus dixit: « Qui negavit illum Deum verum? Arius et Palladius 
negavit. Tu si Deum 805 verum credis, debes simpliciter designare.
        

          74.
          Ambrosius episcopus dixit: « Si non dixeris Deum verum de Deo 
vero natum esse, Christum negasti. »
          Secundianus dixit: « Interrogatus de Filio, dedi responsum: quemadmodum 
deberem profiteri, respondi.
-----------------------------------------------------------
Habemus vestram expositionem, afferemus, legatur. »
Ambrosius dixit: « Hodie afferre debueras, caeterum tu subterfugere conaris. 
Professionem a me exigis; et professionem a te exigo. Deus verus est Dei 
Filius? »
Secundianus dixit: « Unigenitus est Deus Dei Filius. Et ego eum interrogo: 
Unigenitus est? »
        

          75.
          Ambrosius episcopus dixit: Ratio permoveat « nos, et impietas 
et insipientia tua. Cum dicis Deum verum unigenitum, non Deum verum dicis: 
sed verum unigenitum. Ac per hoc, ut istam adimas quaestionem, ita responde: 
Ex Deo vero Deus verus est? »
          Secundianus dixit: « Ergo Deus Deum non genuit?
-----------------------------------------------------------
Deus verus ille qui est, quod est, genuit; unum verum, unigenitum Filium 
genuit? »

-----------------------------------------------------------
Ambrosius dixit: « Non confiteris Deum verum, sed vis dicere verum unigenitum. 
Et ego unigenitum dico, sed et Deum verum. »
Secundianus dixit: « Ego dico genitum a Patre, verum genitum dico omnibus. 
»

      


        Episcoporum et presbyterorum qui concilio interfuerunt, nomina.
76. Valerianus episcopus Aquileiensis.
 
Ambrosius episcopus Mediolanensis.
 
Eusebius episcopus Bononiensis.
 
Limenius episcopus Vercellensis.
 
Anemius episcopus Sirmiensis Illyrici.
 
Sabinus episcopus Placentinus.
 
Abundantius episcopus Tridentinus.
 

-----------------------------------------------------------
Philaster episcopus Brixianus.
 
Constantinus episcopus Arausicus, legatus Gallorum.
 
Theodorus episcopus Octodorensis.
 
Dominus episcopus Gratianopolitanus.
 
Amantius episcopus Niciensis.
 
Maximus episcopus Emonensis.
 
Bassianus episcopus Laudensis.
 
Proculus episcopus Massiliensis, legatus Gallorum.
 
Heliodorus episcopus Altiniensis.
 
Felix episcopus Jadertinus.
 
Eventius episcopus Ticiniensis.
 
Exsuperantius episcopus Dertonensis.
 
Diogenes episcopus Genuensis.
 

-----------------------------------------------------------
Constantius episcopus Scisciensis.
 
Justus episcopus Lugdunensis, alius legatus Gallorum.
 
Felix legatus Afrorum.
 
Numidius legatus Afrorum.
 
Evagrius presbyter et legatus.
 
Artemius, Almachius, Januarius, Jovinus, Macedonius, Cassianus, Marcellus, 
Eustathius, Maximus, Chromatius presbyter.



        806 EPISTOLA IX.
Concilium Gallis episcopis gratias agit, eisque Palladii et Secundiani 
damnationem scribit.
Concilium quod convenit Aquileiae, dilectissimis fratribus episcopis Galliarum 
provinciae Viennensis et Narbonensis primae et secundae.
-----------------------------------------------------------

        
            1.
          Agimus gratias sanctae unanimitati vestrae, quod in dominis et 
fratribus nostris Constantio et Proculo omnium vestri praesentiam nobis 
contulistis: simulque praescripta majorum sequentes, non
-----------------------------------------------------------
mediocre addidistis pondus sententiis nostris, cum quibus etiam vestrae 
sanctitatis convenit professio, domini fratres dilectissimi. Itaque ut 
libenter suscepimus memoratos de vestro nostroque consortio sanctos viros, 
ita etiam uberi gratiarum actione dimittimus.
        

          2.
          Quam necessarius autem conventus hic fuerit, rebus ipsis patescet, 
quando adversarii et inimici Dei, Arianae sectae ac haeresis defensores, 
Palladius ac Secundianus, duo tantum, qui ausi sunt ad Concilium convenire, 
debitam praesentes excepere sententiam, super impietate convicti. Valete. 
Incolumes vos et florentissimos Deus noster tueatur omnipotens domini, 
fratres dilectissimi. Amen.
        
      


        EPISTOLA X.

-----------------------------------------------------------
Imperatoribus de synodi convocatione gratias agit; qui ad eam convenerint, 
exponit; haereticorum tergiversationem, blasphemias ac pervicaciam memorat; 
tandem implorat fidem imperatorum, ut et eorum auctoritate exsecutioni 
mandentur concilii decreta, et alii nonnulli haeretici coerceantur.
Imperatoribus clementissimis et christianis, beatissimisque principibus 
GRATIANO, VALENTINIANO et THEODOSIO, sanctum Concilium quod convenit Aquileiae.
        
            1.
          Benedictus Deus Pater Domini nostri Jesu Christi, qui vobis Romanum 
imperium dedit, et benedictus Dominus noster Jesus Christus unigenitus 
Dei Filius, qui regnum vestrum sua pietate custodit,
-----------------------------------------------------------
apud quem gratias agimus vobis, clementissimi principes, quod et fidei 
vestrae studium probavistis, qui ad removendas altercationes congregare 
studuistis sacerdotale Concilium, et episcopis dignatione vestra honorificentiam 
reservastis; ut nemo deesset volens, nemo cogeretur invitus.
        

          2.
          Itaque juxta mansuetudinis vestrae praeceptum convenimus sine 
invidia multitudinis, et cum affectu disceptationis: nec ulli de haereticis 
episcopi sunt reperti, nisi Palladius et Secundianus, nomina vetustae perfidiae, 
propter quos congregari concilium postulabant de extrema orbis parte Romani. 
Ecce nullus senectutis 807 gravatus annis, cujus vel sola esset reverenda 
canities, de ultimo sinu maris Oceani venire compulsus est, et concilio 
nihil defuit:
-----------------------------------------------------------
nullus debile corpus trahens, jejuniorum stipendiis oneratum, itineris 
est coactus injuria fortitudinis amissae damna deflere; nullus postremo 
pauperiem in sacerdotibus gloriosam subsidio veniendi destitutus ingemuit. 
Unde completum est in te, clementissime
-----------------------------------------------------------
principum Gratiane, quod Scriptura divina laudavit: Beatus qui intelligit 
super egenum et pauperem.
        

          3.
          Quam vero grave fuisset propter duos tantum in perfidia cariosos 
sacerdotes toto orbe essent Ecclesiae summis sacerdotibus destitutae! Qui 
etiamsi venire propter prolixitatem itineris nequiverint, tamen omnes prope 
ex omnibus provinciis occidentalibus, missis adfuere legatis, et attestationibus 
evidentibus id se tenere, quod nos asserimus, et in tractatu Nicaeni congruere 
concilii designarunt, sicut subjecta declarant. Ubique ergo nunc pro vestro 
imperio concinunt vota populorum, nec tamen arbitrio vestro fidei assertores 
defuerunt. Nam licet evidentia essent praescripta majorum, a quibus impium
-----------------------------------------------------------
est et sacrilegum deviare; tamen disceptandi obtulimus facultatem.
        

          4.
          Ac primo principium ipsum obortae discussimus quaestionis, atque 
Arii epistolam putavimus esse recitandam, qui auctor Arianae haeresis invenitur, 
unde et haeresis nomen accepit; ea videlicet et gratia, ut quoniam Arianos 
se negare consueverant, Arii blasphemias aut incusando damnarent, aut astruendo 
defenderent, aut certe non recusarent nomen ejus, cujus impietatem perfidiamque 
sequerentur. Sed quia auctorem suum nec damnare poterant, nec probare volebant; 
cum ipsi ad disceptandum ante triduum provocassent loco et tempore constituto, 
non exspectata conventione, prodiissent, subito qui dixerant se quia christiani 
essent facile
-----------------------------------------------------------
probaturos (quod nos libenter accepimus, et optavimus ut probarent), fugere 
congressum illico et disceptationem declinare coeperunt.
        

          5.
          Multus tamen nobis cum his sermo fuit, propositae divinae in 
medio Scripturae, disceptandi de primo ortu diei in horam septimam copia 
data, delata patientia. Atque utinam pauca dixissent, vel certe quae audivimus, 
possemus abolere! Nam sacrilegis vocibus cum Arius solum Patrem sempiternum, 
solum bonum, solum verum Deum, solum immortalitatem habentem, solum sapientem, 
solum 808 potentem dicendo, expertem horum Filium impia commonitione voluisset 
intelligi; isti Arium
-----------------------------------------------------------
potius sequi, quam sempiternum Deum Dei Filium, et verum Deum, et bonum 
Deum, et sapientem, et potentem, et immortalitatem habentem voluerunt fateri. 
Multas horas frustra consumpsimus. Crescebat illorum impietas, nec corrigi 
ullo poterat modo.
        

          6.
          Denique cum viderent se Arii epistolae sacrilegiis perurgeri 
(quam ideo subdidimus, ut eam etiam vestra clementia perhorresceret), resilientes 
de media epistolae lectione, petierunt ut eorum propositis responderemus. 
Quamquam non esset ordinis neque rationis, ut proposita interrumperemus; 
responsumque esset a nobis ut damnarent Arii impietates, et de quibus vellent, 
ordine, locoque servato, eorum intentionibus responderemus: tamen acquievimus
-----------------------------------------------------------
praeposterae voluntati. Ibi tum Evangelii scripta falsantes, proposuerunt 
nobis, dixisse Dominum: Qui me misit, major me est; cum aliter scriptum 
doceat series Scripturarum.
        

          7.
          Redarguti de falsitate sunt, ut faterentur; nec tamen ratione 
correcti. Nam cum diceremus secundum carnis susceptionem minorem Patre 
suo Filium dici, secundum divinitatem autem pro testimoniis Scripturarum 
parem Patri et aequalem probari, nec posse ibi esse discretionis gradus 
alicujus, aut magnitudinis, ubi esset unitas potestatis; non solum illi 
noluerunt emendare errorem, sed etiam vesaniam augere coeperunt, ut et 
subjectum secundum divinitatem dicerent Filium, quasi ulla Dei secundum 
divinitatem et majestatem suam possit esse
-----------------------------------------------------------
subjectio. Mortem denique ejus non ad sacramentum nostrae salutis, sed 
ad infirmitatem quamdam divinitatis referunt.
        

          8.
          Horremus, clementissimi principes, tam dira sacrilegia, pravosque 
doctores; et ne ulterius populos deciperent quos tenebant, sacerdotio putavimus 
abdicandos; quoniam subditi libelli impietatibus concinebant. Neque enim 
dignum est ut ejus sacerdotium sibi vindicent, quem negarunt. Vestram fidem, 
vestram gloriam deprecamur, ut reverentiam imperii vestri deferatis auctori, 
censeatisque impietatis assertores, et adulteros veritatis, datis apicibus 
clementiae vestrae ad judicia competentia, ab Ecclesiae
-----------------------------------------------------------
arcendos esse liminibus, et ut in damnatorum locum per nostrae parvitatis 
legatos sancti subrogentur sacerdotes.
        

          9.
          Attalum quoque presbyterum de praevaricatione confessum, et Palladii 
sacrilegiis inhaerentem, 809 parilis sententia comprehendit. Nam quid de 
magistro ejus Juliano Valente dicamus? qui cum esset proximus, declinavit 
sacerdotale concilium; ne eversae patriae, proditorumque civium praestare 
causas sacerdotibus cogeretur. Qui etiam torquem, ut asseritur, et brachiale, 
Gothica profanatus impietate, more indutus gentilium, ausus sit in conspectu 
exercitus prodire Romani: quod sine dubio non solum in sacerdote sacrilegium, 
sed etiam in quocumque christiano est; etenim abhorret a more
-----------------------------------------------------------
Romano. Nisi forte sic solent idololatrae sacerdotes prodire Gothorum.
        

          10.
          Moveat pietatem vestram sacerdotale nomen, quod ille sacrilegus 
infamat; qui etiam suorum vocibus, si qui tamen superesse possunt, nefandi 
sceleris arguitur. Certe domum repetat suam, non contaminet florentissimae 
Italiae civitates, qui nunc illicitis ordinationibus consimiles sui sociat 
sibi, et seminarium quaerit suae impietatis atque perfidiae per quosque 
perditos derelinquere; qui episcopus esse nec coepit. Nam primo Patavione 
superpositus fuerat sancto viro Marco, admirabilis memoriae sacerdoti; 
sed posteaquam deformiter dejectus a plebe est, qui Patavione esse non 
potuit, is nunc Mediolani post eversionem patriae, dicamus proditionem,
-----------------------------------------------------------
inequitavit.
        

          11.
          Super omnibus ergo pietas vestra nobis consulere
-----------------------------------------------------------
dignetur; ne nos obtemperantes vestrae tranquillitatis statutis, frustra 
convenisse videamur. Non solum enim cavendum est, ne nostra, sed etiam 
vestra decreta infamentur. Petimus igitur ut legatos concilii, sanctos 
viros aeque clementia vestra audire dignetur, et cum effectu eorum quae 
poscimus, maturius redire praecipiat; ut mercedem recipiatis a Domino Deo 
Christo, cujus ecclesias ab omni sacrilegorum labe purgastis.
        

          12.
          Photinianos quoque, quos et superiori lege censuistis nullos 
facere debere conventus, et eam quae de sacerdotum concilio data est congregando, 
removistis; petimus, ut quoniam in Sirmiensi oppido adhuc conventus tentare 
cognovimus, clementia vestra, interdicta etiam nunc coitione, reverentiam
-----------------------------------------------------------
primum Ecclesiae 810 catholicae, deinde etiam legibus vestris deferri jubeatis; 
ut et vos, Deo praesule, triumphetis, qui paci Ecclesiarum quietique consulitis.
        
      


        EPISTOLA XI.
Imperatoribus, quid in synodo actum fuerit, significant; eosque monent, 
ne Ursinum sibi patiantur obrepere, ipsum turbarum auctorem, nec non infami 
crimine accusatum asservantes. Rogant denique ut Romani cleri, ac simul 
omnium incolumitati prospiciant.
Imperatoribus clementissimis, et principibus christianis, gloriosissimis 
ac beatissimis GRATIANO, VALENTINIANO, et THEODOSIO Concilium quod convenit 
Aquileiae.
-----------------------------------------------------------

        
            1.
          Provisum est quidem, clementissimi principes,
-----------------------------------------------------------
vestrae tranquillitatis statutis, ne Arianorum perfidia possit ulterius 
vel latere, vel serpere; etenim effectum concilii decretis putamus minime 
defuturum: nam quantum ad partes spectat occidentis, duo tantum reperti 
sunt, qui auderent profanis et impiis vocibus obviare concilio, vix angulum 
Ripensis Daciae turbare consueti.
        

          2.
          Aliud est quo magis angimur, de quo, quoniam convenimus, fuit 
rite tractandum; ne posset totum corpus Ecclesiae toto orbe diffusum, et 
universa turbare. Nam licet frequenter convenerimus Ursinum non potuisse 
obrepere pietati vestrae (quamvis quietum nihil esse patiatur, et inter 
tot bellicas necessitates obreptio importuna tentetur), tamen ne sancta 
mens vestra, animique tranquillitas,
-----------------------------------------------------------
quae omnibus consulere gestit, importuni hominis simulata adulatione flectatur, 
deprecandos vos et obsecrandos, si dignanter ducitis, aestimamus, non solum 
praecaventes futura, sed etiam praeterita, quae jam ipsius temeritate gesta 
sunt, perhorrescentes. Nam si aliquam viam nactus fuerit audaciae, quid 
non ille confundat?
        

          3.
          Sed si unius miseratio vos inflectere potest, multo magis vos 
precatio omnium moveat sacerdotum. Quis enim nostrum ei communionis societate 
jungetur, cum indebitum sibi gradum usurpare conatus sit, nec jure ad eum 
potuerit pervenire; et quem importune affectavit, importunissime 811 repetere 
moliatur? Turbarum toties damnatus, incedit adhuc quasi praeteritis non 
perhorrescendus
-----------------------------------------------------------
exemplis. Qui plerumque (sicut in hoc concilio cognovimus, et vidimus) 
cum Arianis copulatus atque conjunctus erat eo tempore, quo turbare Mediolanensem 
Ecclesiam coetu detestabili moliebatur cum Valente: nunc ante Synagogae 
fores, nunc in Arianorum domibus miscens occulta concilia, et suos eis 
jungens; et quoniam ipse aperte in eorum congregationes
-----------------------------------------------------------
prodire non poterat, instruens et informans quemadmodum pax Ecclesiae turbaretur: 
quorum furore respirabat, quod eorum posset fautores et socios emereri.
        

          4.
          Cum igitur scriptum sit: Haereticum post unam correptionem devita; 
cum et alius vir sancto locutus Spiritu, dixerit declinandas hujusmodi 
bestias, nec salutatione recipiendas, neque congressu: quomodo fieri 
potest, ut eum quem societati eorum insertum vidimus, non etiam assertorem 
perfidiae judicemus? Quid etiam si deforet? tamen totius orbis Romani caput 
Romanam Ecclesiam, atque illam sacrosanctam Apostolorum fidem, ne turbari 
sineret, obsecranda fuit clementia vestra; inde enim in omnes venerandae 
communionis
-----------------------------------------------------------
jura dimanant. Et ideo petimus et rogamus ut obrependi ei adimere dignemini 
facultatem.
        

          5.
          Scimus clementiae vestrae sanctum pudorem; ne auditu vestro indigna 
ingerat, non aliena ab officio et nomine sacerdotis interstrepat, non inverecunda 
vobis loquatur: quem cum habere oportuerit testimonium etiam ab his qui 
foris sunt, quali testimonio et cives proprii prosecuti sunt, clementia 
vestra meminisse dignetur. Pudet enim dicere, inverecundum est recensere 
quam turpis fama ejus convicio sauciaverit. Quo saltem pudore constrictus 
conticescere debuisset; et si haberet aliquam conscientiam sacerdotis, 
pacem Ecclesiae, concordiamque ambitioni suae et studio praeoptaret. Verum 
longe alienus ab omni verecundia, per abscissum
-----------------------------------------------------------
hominem Paschasium, signiferum furoris sui, missis litteris, serit turbas, 
gentiles 812 quosque ac perditos homines concitare conatur.
        

          6.
          Oramus igitur, ut jam et populo Romano, qui post relationem praefecti 
Urbis pendet incertus, et nobis sacerdotibus securitatem interdictam importunissimi 
hominis abjectione tribuatis. Quo impetrato,
-----------------------------------------------------------
apud Deum omnipotentem Patrem, et Christum et Dominum Deum gratias jugi 
continuatione celebremus.
        
      


        EPISTOLA XII.
Aguntur imperatoribus gratiae ob restitutam Ecclesiae tranquillitatem, 
eisdemque episcoporum preces promittuntur. Tum nuntiatis quibusdam catholicorum 
discidiis, rogantur iidem principes, ut Alexandriae jubeant coire concilium, 
cui et auxilium suum impendere non dedignentur, magnum episcopis collaturi 
beneficium.
Imperatoribus clementissimis christianisque, et gloriosis, beatissimisque 
principibus GRATIANO, VALENTIANO, et THEODOSIO sanctum Concilium quod convenit 
Aquileiae.

          1.

-----------------------------------------------------------
Quamlibet etiam redundantibus gratiarum actionibus, nequaquam tamen possumus 
beneficia vestrae pietatis aequare, imperatores clementissimi, atque beatissimi 
et gloriosissimi principes Gratiane, Valentiniane et Theodosi dilecti Deo 
Patri, et Filio ejus Domino nostro Jesu Christo. Nam cum post multa tempora, 
et persecutiones varias, quas Catholicis intulerunt Ariani, maximeque vel 
Lucius ille monachorum et virginum impia caede grassatus, sed etiam Demophilus 
dirum perfidiae caput, omnes Ecclesiae Dei, maxime quae per Orientem, Catholicis 
restitutae sint: in Occidentalibus autem partibus vix duo haeretici, qui 
obviare possint sancto concilio, sint reperti; quis est qui putet se gratiarum 
vestrarum fore idoneum relatorem?
        

-----------------------------------------------------------



          2.
          Sed tamen etsi beneficia vestra verbis explicare non possumus, 
votis tamen concilii compensare desideramus: qui licet per singulas quasque 
ecclesias quotidianas apud Deum nostrum pro imperio vestro celebremus excubias; 
tamen conducti in unum, quo munere 813 nihil esse pulchrius opinamur, Deo 
nostro omnipotenti et pro imperio, et pro pace ac salute
-----------------------------------------------------------
vestra gratias agimus, quod per vos nobis pax et concordia ita sit refusa.
        

          3.
          Equidem per Occidentales partes duobus in angulis tantum, hoc 
est, in latere Daciae Ripensis, ac Moesiae, fidei obstrepi videbatur: quibus 
tandem nunc post concilii sententiam, vestrae favore clementiae opinamur 
illico consulendum. Per omnes autem tractus atque regiones, et vicorum 
claustra usque ad oceanum manet una et intemerata fidelium communio. In 
Orientalibus autem partibus cognovimus quidem summo gaudio atque laetitia, 
ejectis Arianis qui Ecclesias violenter invaserant, sacra Dei templa per 
solos catholicos frequentari.
        

          4.
          Sed tamen quoniam invidia diaboli numquam quiescere solet, inter 
ipsos catholicos audimus crebras
-----------------------------------------------------------
dissensiones esse, impacatamque discordiam; totoque confundimur affectu, 
quod innovata pleraque comperimus, eosque gravari nunc, quos oportuit adjuvari, 
qui in nostra semper communione durabant. Denique Alexandrinae Ecclesiae 
Timotheus episcopus, sed et Antiochenae Paulinus, qui semper communionis 
nobiscum intemeratam habuere concordiam, dissensionibus aliorum, quorum 
fides superioribus temporibus haesitabat, feruntur urgeri. Quos quidem, 
si fieri potest, et fides plena commendat, ad consortia nostra optamus 
adjungi: sed ita ut vetustae communionis sociis sua praerogativa servetur, 
quorum nobis non superflua cura est: primo omnium, quia communionis societas 
nullam debet habere offensam: deinde, quia utriusque partis dudum
-----------------------------------------------------------
accepimus litteras, praecipueque illorum, qui in Antiochena Ecclesia dissidebant.
        

          5.
          Et quidem nisi hostilis impedimento fuisset irruptio, aliquos 
etiam de nostro numero disposueramus illo dirigere, qui sequestres et arbitri 
refundendae, si fieri posset, pacis existerent. Sed quia studia nostra 
tunc temporis habere effectum per
-----------------------------------------------------------
tumultus publicos nequiverunt, oblatas pietati vestrae opinamur preces 
nostras, quibus juxta partium factum poposcimus ut altero decedente, penes 
superstitem Ecclesiae jura permanerent, nec aliqua superordinatio vi attentaretur. 
Ideoque petimus vos, clementissimi et christiani principes, ut et Alexandriae 
sacerdotum catholicorum omnium concilium fieri censeatis, qui inter se 
plenius tractent atque definiant quibus impertienda communio quibusque 
servanda sit. 814
        

          6.
          Nam etsi Alexandrinae Ecclesiae semper dispositionem ordinemque 
tenuerimus, et juxta morem consuetudinemque majorum, ejus communionem indissolubili 
societate ad haec usque tempora servemus; tamen ne aut aliqui videantur 
esse posthabiti,
-----------------------------------------------------------
qui etiam pacto, quod stare volumus, communionem nostram rogarunt: aut 
illius pacis et societatis fidelium neglecta compendia; id obsecramus, 
ut cum inter se coetu pleniore tractaverint, etiam auxilia decretis sacerdotalibus 
vestrae pietatis aspirent. Et nobis deferri in notitiam censeatis; ne titubanti 
nutemus affectu, sed laeti atque securi pietati vestrae apud Deum omnipotentem 
agamus gratias, non solum quia exclusa perfidia est, sed quia catholicis 
fides et concordia est restituta. Quod a vobis Africanae et Gallicanae 
Ecclesiae per legatos obsecrant, hoc est, ut toto vobis faciatis in orbe 
episcopos debitores; licet non mediocre sit debitum, quod virtuti vestrae 
debetur.
        

          7.
          Ad deprecandam autem clementiam vestram,
-----------------------------------------------------------
et impetranda quae poscimus, legatos fratres et compresbyteros nostros 
direximus, quos petimus ut et clementer audire dignemini, et redire maturius 
censeatis.
        
      


        EPISTOLA XIII.


-----------------------------------------------------------

Actis Theodosio gratiis de restitutis in basilicas orthodoxis, et dolore 
suo propter Ecclesiae turbas significato, episcopum Antiochiae mortuo Meletio 
subrogatum queritur: et ut Nectarius Constantinopoli post Maximum ordinatus 
loco cedat, vel de utriusque ordinatione in synodo Romae pronuntietur, 
petit.
Beatissimo Imperatori, et clementissimo principi THEODOSIO, AMBROSIUS et 
caeteri episcopi Italiae.
        
            1.
          Sanctum animum tuum Deo omnipotenti pura et sincera fide deditum 
sciebamus: sed recentibus cumulasti beneficiis, quod catholicos Ecclesiis 
reddidisti, Imperator Auguste. Atque utinam catholicos ipsos reverentiae 
veteri reddidisses, ut nihil novarent contra praescripta majorum, nec temere 
vel servanda
-----------------------------------------------------------
rescinderent, vel rescindenda servarent. Itaque dolentius forte quam inconsultius 
ingemiscimus, Imperator, facilius expelli potuisse haereticos, quam inter 
catholicos convenire. Quanta enim nuper confusio facta sit, explicari non 
potest.
        

          2.
          Scripseramus dudum, ut quoniam Antiochena civitas duos haberet 
episcopos, Paulinum atque Meletium, quos fidei concinere 815 putabamus, 
aut inter ipsos pax et concordia salvo ordine ecclesiastico conveniret: 
aut certe, si quis eorum. altero superstite, decessisset, nulla subrogatio 
in defuncti locum, superstite altero, gigneretur. At nunc Meletio defuncto, 
Paulino superstite, quem in communione nostra mansisse consortia, quae 
a majoribus inoffense ducta, testantur, contra fas atque ecclesiasticum 
ordinem
-----------------------------------------------------------
in locum Meletii, non tam subrogatus, quam superpositus asseritur.
        

          3.
          Atque hoc factum allegatur consensione et consilio Nectarii, 
cujus ordinatio quem ordinem habuerit,
-----------------------------------------------------------
non videmus. Namque in concilio nuper, cum Maximus episcopus Alexandrinae 
Ecclesiae communionem manere secum, lectis Petri sanctae memoriae viri 
litteris, prodidisset; ejusque intra privatas aedes, quia Ariani Ecclesiae 
basilicas adhuc tenebant, secretum esse, mandatoribus episcopis ordinantibus, 
dilucida testificatione docuisset, nihil habuimus, beatissime principum, 
in quo de episcopatu ejus dubitare possemus; cum vim sibi repugnanti a 
plerisque etiam de populo et clero testatus esset illatam.
        

          4.
          Tamen ne, absentibus partibus, praesumpte aliquid definisse videremur, 
clementiam tuam, datis litteris, putavimus instruendam; ut ei consuleretur 
ex usu publicae pacis atque concordiae; quia revera
-----------------------------------------------------------
advertebamus Gregorium nequaquam secundum traditionem patrum, Constantinopolitanae 
Ecclesiae sibi sacerdotium vindicare. Nos igitur in synodo ea, quae totius 
orbis 816 episcopis videbatur esse praescripta, nihil temere statuendum 
esse censuimus. Adeo ipso tempore qui generale concilium declinaverunt, 
Constantinopolique gessisse dicuntur; nam cum cognovissent ad hoc partium 
venisse Maximum
-----------------------------------------------------------
ut causam in synodo ageret suam (quod etiamsi indictum concilium non fuisset, 
jure et more majorum, sicut et sanctae memoriae Athanasius, et dudum Petrus, 
Alexandrinae Ecclesiae episcopi, et Orientalium plerique fecerunt; ut ad 
Ecclesiae Romanae, Italiae, et totius Occidentis confugisse judicium viderentur); 
cum eum, sicut diximus, experiri velle adversum eos, qui episcopatum ejus 
abnuerant, comperissent; praestolari utique etiam nostram super eo sententiam 
debuerunt. Non praerogativam vindicamus examinis, sed consortium tamen 
debuit esse communis arbitrii.
        

          5.
          Postremo prius constare oportuit, utrum huic abrogandum, quam 
alii conferendum sacerdotium videretur; ab his praesertim, a quibus se 
Maximus
-----------------------------------------------------------
vel destitutum, vel appetitum injuria querebatur. Itaque cum Maximum episcopum 
receperunt in communionem nostra consortia, quoniam eum a catholicis constitit 
episcopis ordinatum, nec ab episcopatus Constantinopolitani putavimus petitione 
removendum. Cujus allegationem praesentibus partibus aestimavimus esse 
pendendam. Nectarium autem cum nuper nostra mediocritas Constantinopoli 
cognoverit
-----------------------------------------------------------
ordinatum, cohaerere communionem nostram cum Orientalibus partibus 817 
non videmus; praesertim cum ab iisdem Nectarius dicitur illico sine communionis 
consortio destitutus, a quibus fuerat ordinatus.
        

          6.
          Non mediocris igitur hic scrupulus. Nec quaedam nos angit de 
domestico studio et ambitione contentio, sed communio soluta et dissociata 
perturbat. Nec videmus eam posse aliter convenire; nisi aut is reddatur 
Constantinopoli, qui prior est ordinatus: aut certe super duorum ordinatione 
sit in urbe Roma nostrum Orientaliumque concilium.
        

          7.
          Neque enim indignum videtur, Auguste, ut Romanae Ecclesiae antistitis, 
finitimorumque et Italorum episcoporum debeant subire tractatum,
-----------------------------------------------------------
qui unius Acholii episcopi ita exspectandum esse putaverunt judicium, ut 
de Occidentalibus partibus Constantinopolim evocandum putarent. Si quid 
uni huic reservatum est, quanto magis pluribus reservandum est!
        

          8.
          Nos autem a beatissimo principe fratre tuae pietatis admoniti, 
ut tuae clementiae scriberemus imperio; postulamus ut ubi una communio 
est, commune velit esse judicium, concordantemque consensum.
        
      


        EPISTOLA XIV.
THEODOSIO quod restituendae inter orientalem atque occidentalem Ecclesiam 
unitati operam dedisset, commendato, episcopi cur de ea re superiorem scripserint 
epistolam, exponunt: addunt curae etiam sibi
-----------------------------------------------------------
fuisse ut fautores Apollinaris condemnarentur: postremo nec se Concilium 
petendo injuriam cuipiam intulisse, nec a majorum instituto usquam defecisse 
asserunt.
Beatissimo imperatori, et clementissimo principi THEODOSIO, AMBROSIUS et 
caeteri episcopi Italiae.
        
            1.
          Fidei tuae diffusa toto orbe cognitio intimum nostrae mentis 
demulsit affectum; eoque, ut haec quoque gloria tuo imperio crearetur, 
quod unitatem reddidisse Occidentalium juxta atque Orientalium Ecclesiis 
videreris, clementiam tuam obsecrandam
-----------------------------------------------------------
pariter, ac super Ecclesiasticis negotiis instruendam nostris litteris 
aestimavimus, Imperator tranquillissime ac fidelissime. Dolori enim erat 
inter Orientales atque Occidentales interrupta sacrae communionis esse 
consortia.
        

          2.
          Silemus jam quorum errore, quorumve delicto, ne serere fabulas 
et alloquia cassa videamur. Nec nos tentasse poenitet, quod intentatum 
caderet in culpam. Isto enim saepe arguebamur, quod posthabere Orientalium 
societatem, et refutare gratiam videremur. 818
        

          3.
          Laborem quin etiam nobis indicendum putavimus, non pro Italia, 
quae jamdudum ab Arianis quieta atque secura est, nec ulla haereticorum 
perturbatione vexatur: non, inquam, pro nobis; quia
-----------------------------------------------------------
non quaerimus quae nostra sunt, sed quae sunt omnium: non pro Gallia atque 
Africa, quae omnium sacerdotum concordi societate potiuntur; sed ut ea 
quae communionem nostram de Orientis parte turbaverunt, cognoscerentur 
in synodo, et omnis e medio scrupulus tolleretur.
        

          4.
          Non solum enim de his de quibus clementia tua dignata est scribere, 
sed etiam de illis, qui dogma nescio quod, Apollinaris asseritur, in Ecclesiam 
conantur inducere, nos pleraque moverunt, quae partibus fuerant resecanda 
praesentibus; ut convictus in dogmate novo, et redargutus in errore, nequaquam 
sub generali fidei lateret nomine: sed illico, quod doctrinae magisterio 
non teneret, et officium deponeret, et vocabulum sacerdotis; nec fibrae
-----------------------------------------------------------
aliquae posthac fallere cupientibus, et praestigiarum commenta remanerent. 
Nam qui convictus non fuerit praesentibus partibus, quod vere augusto principalique 
responso tua clementia definivit, referendam semper ansulam quaestionis 
arripiet.
        

          5.
          Eo igitur obsecravimus sacerdotale concilium, ut nemini liceret 
mendacium in absentem componere, et in concilio discuteretur quid esset 
in vero. Itaque non cadit in eos intentionis vel facilitatis ulla suspicio, 
qui omnia praesentibus partibus observarunt.
-----------------------------------------------------------

        

          6.
          Sane allegata texuimus, non definiendi, sed instruendi gratia: 
et qui judicium petivimus, non deferimus praejudicium. Neque ullum eorum 
aestimandum convicium fuit, cum rogarentur ad concilium sacerdotes, quorum 
frequenter praesentior absentia fuit, quando in commune consuluit. Neque 
enim vel nos aestimavimus esse convicium, cum unus Constantinopolitanae 
Ecclesiae presbyter, Paulus nomine, intra Achaiam synodum Orientalium juxta 
atque Occidentalium postulaverit.
        

          7.
          Advertit clementia tua non fuisse irrationabile postulatum, quod 
etiam ab orientalibus est petitum. Sed quia Illyrici suspecta movetur, 
ideo maritima ac tutiora quaesita sunt. Neque plane nos tamquam ex forma 
aliquid innovavimus: sed sanctae memoriae
-----------------------------------------------------------
Athanasii, qui quasi columen fidei fuit, et veteris sanctitatis patrum 
nostrorum in conciliis definita servantes, non evellimus terminos, quos 
posuerunt patres nostri; nec haereditariae communionis 819 jura violamus: 
sed debitam vestro imperio honorificentiam reservantes, studiosos nos pacis 
et quietis ostendimus.
        
      


        EPISTOLA XV.
Acholii mortem se rescivisse, nec sine quodam miraculo; illum non tam mortuum 
esse, quam ad feliciorem vitam translatum; actiones ejus ut Elisaeo similis 
haberetur commeruisse, ut autem etiam Eliam dicatur exprimere, maxime successorem, 
quem spiritus sui haeredem fecit, persuadere; jucundissimum sibi fuisse 
Acholii primum congressum, et ejus obitum
-----------------------------------------------------------
plurimis valde flebilem: sed viri sancti desiderium levari virtute successoris.
AMBROSIUS ANATOLIO, NUMERIO, SEVERO, PHILIPPO, MACEDONIO, AMMIANO, THEODOSIO, 
EUTROPIO, CLARO, EUSEBIO, et TIMOTHEO Domini sacerdotibus, et omni clero 
et plebi Thessalonicensium dilectis, salutem.
        
            1.
          Dum semper affixum tenere animo desidero virum sanctum, atque 
omnes actus ejus quasi in specula positus exploro, hausi, nimia indagine 
sollicitudinis, amaritudinem nuntii celerioris, et quod adhuc mallem nescire, 
cognovi in coelestibus jam requiescere virum, quem in terris requirebamus.
        

          2.
          Quaeritis quis hoc annuntiaverit, cum vestrae sanctitatis nondum 
venissent litterae? Non teneo
-----------------------------------------------------------
auctorem nuntii: et usu quidem venit, ut non libenter teneamus nuntium 
moestitudinis; sed tamen clauso tunc temporis mari, occupatis terrarum 
barbarica infestatione regionibus, cum deesset qui advenire potuerit, non 
defuit qui nuntiaret: ut mihi videatur ipse sanctus annuntiasse se nobis, 
eo quod jam perpetuo laboris sui potiretur stipendio, et solutis vinculis 
corporis, inter angelorum ministeria Christo adhaereret, cupiens amantis 
sui errorem absolvere; ne illi longaevitatem vitae hujus deprecaremur, 
cui vitae aeternae jam praemia deferebantur.
        

          3.
          Abiit ergo, non obiit, et emigravit a nobis veteranus Christi 
Jesu, coelo terrae istius solum mutans, et plaudens alis atque remigiis 
spiritalibus, dicit: Ecce elongavi fugiens. Cupiebat
-----------------------------------------------------------
enim Apostolico spiritu jamdudum terras relinquere: sed tenebatur votis 
universorum, sicut de Apostolo legimus, quia remorari eum diutius 
in carne erat Ecclesiae necessarium. Vivebat enim non sibi, sed omnibus: 
et populi erat vitae aeternae minister; ut prius ejus fructum etiam in 
aliis, quam cognitionem in se adipisceretur.
        

          4.
          Est igitur jam superiorum incola, possessor civitatis aeternae 
illius Hierusalem, quae in coelo est. Videt illic urbis ejus mensuram immensam, 
purum aurum, lapidem pretiosum, lumen sine sole perpetuum: et haec omnia 
jamdudum quidem sibi comperta, sed nunc facie 820 ad faciem manifestata 
videns dicit: Sicut audivimus, ita et videmus in civitate Domini virtutum, 
in civitate Dei nostri (Psal.
-----------------------------------------------------------
XLVII, 9). Ibi ergo positus appellat populum Dei, dicens: O Israel, quam 
magna est domus Dei, et quam ingens locus possessionis ejus! magnus et 
non habens finem.
        

          5.
          Sed quid hoc est? Dum merita viri considero, et quasi discedentem 
spiritu sequor, et sanctorum choris deducentibus intermisceor, non merito 
ullo, sed affectu, pene sum oblitus mei. Itane ergo raptus est nobis murus 
fidei, gratiae, et sanctitatis: quem toties ingruentibus Gothorum catervis, 
nequaquam tamen potuerunt barbarica penetrare tela, expugnare multarum 
gentium bellicus furor? Denique in caeteris populatores locis, illic pacem 
rogabant; mirantibusque quid sibi sine milite ullo obsisteret, a prudentioribus 
intimabatur Elisaei intus
-----------------------------------------------------------
imitatorem degere, aetate supparem, non imparem spiritu: caverent ne exemplo 
Syriaci agminis sibi quoque caecitas offunderetur.
        

          6.
          Et tamen circa discipulos suos diversa dona Christi sunt. Elisaeus 
quidem in Samariam captivas acies induxit Syrorum; sanctus autem Acholius 
precibus suis fecit, ut de partibus Macedoniae victores fugaret. Nonne 
et hoc intelligimus virtutis superioris fuisse; ut ubi miles nullus aderat, 
illic pellerentur sine milite? Nonne et hoc caecitatis est, ut fugerent, 
quos nullus urgebat? Sed urgebat et praeliabatur sanctus Acholius non gladiis, 
sed orationibus: non telis, sed meritis.
        

          7.
          An incognitum nobis est dimicare sanctos, etiam cum feriantur? 
Nonne otiosus erat Elisaeus?
-----------------------------------------------------------
Otiosus scilicet corpore; sed vibrabat spiritu, et orationibus praeliabatur, 
quando in castris Syriae vox equitum et vox virtutis magnae audiebatur: 
adeo ut putarent Syri aliorum regum adversus se venire exercitus, qui populo 
Israel adjumento forent; unde perculsi magno fugerunt pavore, ita ut leprosi 
quatuor, qui mortis egressi fuerant desiderio, castra hostium depraedarentur. 
Nonne in Macedonia similia Dominus per orationes sancti Acholii fecit mira, 
aut prope majora? Non enim inani metu, nec superflua suspicione, sed saeviente 
lue, et ardenti pestilentia perturbati Gothi ac territi sunt. Denique tunc 
fugerunt, ut evaderent: regressi postea pacem rogaverunt, ut viverent.
        

          8.
          Vidimus itaque in tanti viri meritis superiora
-----------------------------------------------------------
saecula, et opera prophetarum, quae legebamus, aspeximus. Quasi Elisaeus 
inter arma, inter acies, dum vixit, versatus est, meritis suis componens 
praelia. Denique ubi securitas cohabitantibus reddita est, quod ipso fuit 
durius bello, sanctum exhalavit spiritum. Quasi Elias usque ad coelum elevatus 
est, non curru quidem igneo, nec equis igneis, nisi forte illa non 
vidimus, nec in commotione aeris: sed in voluntate 821 et placiditate Dei 
nostri, et sanctorum angelorum laetitia, qui ad se tantum virum transisse 
gratulabantur.
        

          9.
          Certe dubitare illa nequaquam possumus, quandoquidem reliqua 
congruerunt. Siquidem eodem momento, quo ille adhuc elevabatur, velut quodam 
melotidis suae dimisso amictu, sanctum Anysium
-----------------------------------------------------------
discipulum suum induit, et sui vestivit infulis sacerdotii: cujus meritum 
et gratiam non nunc primum
-----------------------------------------------------------
audio, nec in vestris epistolis didici, sed in vestris litteris recognovi. 
Nam quasi praescius successurum sibi, etsi promissis tegebat, tamen indiciis 
designabat, adjutum se ejus cura, labore, officio memorans; ut jam declarare 
consortem videretur, qui non quasi novus ad summum sacerdotium veniret, 
sed quasi vetus sacerdotii exsecutor accederet. Cui pulchre convenit dictum 
illud Evangelicum: Euge, bone serve et fidelis, quoniam super pauca fidelis 
fuisti, super multa te constituam.
        

          10.
          Haec mihi de sancto Acholio vobiscum communia: illud tamen speciale, 
quod devinctus sum beatae memoriae viro; quia tribuit mihi, ut eum non 
ignorarem. Nam cum eo veniente ad Italiam, aegritudine confectus tenerer, 
ut non possem occurrere,
-----------------------------------------------------------
ipse ad me venit et visitavit. Quo studio, quo affectu ipse in me, et ego 
in eum irruimus! Quo gemitu mala istius saeculi, et ea quae hic acciderent, 
deploravimus! ita ut lacrymarum profluvio vestem infunderemus, dum salutatione 
exoptatissima, mutuo desiderio, et expetito diu fruimur, adhaeremus amplexu. 
Itaque quod voti mei erat, illius beneficii fuit, quia potui illum videre. 
Nam etsi major portio, et plenior cognitio sit in spiritu, quo diligimus; 
tamen etiam in figura corporis videre desideramus. Sic aliquando reges 
terrae quaerebant faciem Salomonis videre, et audire ejus sapientiam.
        

          11.
          Discessit igitur a nobis, et nos in hoc reliquit salo: sed quod 
illi utile, id multis ipso barbarico furore est gravius; quia illum iste 
depellebat, hunc
-----------------------------------------------------------
nobis quis poterit repraesentare? Sed repraesentat Dominus, et se ipse 
in discipulo repraesentat. Repraesentant judicia vestra, quibus dictum 
est: Date Levi manifestos ejus, et veritatem suam viro sancto. Dedistis 
manifestum ejus, utpote ejus institutione fundatum: dedistis imitatorem 
viri ejus, qui dixit patri suo et matri suae: Non vidi te; et fratres 
suos non scivit, et filios non recognovit: custodivit verbum Domini, et 
Testamentum ejus observavit. Narrabunt populi justitiam ejus.
        

          12.
          Talis viri vita, talis haereditas est, talis conversatio, talis 
successio. Ille se monasteriis puer dedit, et intra Achaiam angusto clausus 
tugurio, 822 gratia tamen multarum terrarum peragravit
-----------------------------------------------------------
divortia. Ad summum sacerdotium a Macedonicis obsecratus populis, electus 
a sacerdotibus; ut ubi
-----------------------------------------------------------
ante fides per sacerdotem claudebatur, ibi postea per sacerdotem muralia 
fundamenta fidei confirmarentur.
        

          13.
          Non alia etiam ejus discipulus imitatione, qui et ipse dixit 
patri suo et matri suae: Non vidi te. Non vidit enim studio, non vidit 
affectu; et fratres suos non scivit, quia Dominum scire desideravit. Et 
hic recognovit verbum Domini, et custodivit testamentum ejus, et imponet 
honorem in ara ejus semper. Benedic, Domine, fidem ejus, sanctitatem, sedulitatem. 
Benedictio tua veniat super caput ejus, et super cervicem ipsius. Sit honorificus 
inter fratres suos: sit in eo tauri species; ut ventilet corda inimicorum 
suorum, et sanctorum mentes demulceat, et judicium sacerdotum
-----------------------------------------------------------
tuorum in eo sicut lilium floreat. Valete, fratres, et diligite me; 
quia ego vos diligo.
        
      


        EPISTOLA XVI.
ANYSIO in Acholii locum recens adscito gratulatur, et decessoris sanctimoniam, 
adolescentiam in monasterio exactam, ornatam virtutibus juventutem, cumulatamque 
senectutem laudans, ut Anysius ejusdem meritorum successor fiat, apprecatur.
AMBROSIUS episcopus ANYSIO fratri.
        
            1.
          Jamdudum teneo, etsi nunc primum lego; meritisque compertum habeo, 
quem oculis non videram. Doleo quidem illud accidisse, sed hoc successisse 
gaudeo; quia licet, superstite me, non optaverim illud contingere; speravi 
tamen, post illius sancti viri
-----------------------------------------------------------
exitum, hoc solum posse merito succedere. Tenemus ergo te sanctae memoriae 
Acholii dudum discipulum, nunc successorem, haeredemque ejus vel honoris 
vel gratiae. Magnum meritum, frater. Gaudeo tibi, ne uno quidem momento 
de successore tanti dubitatum viri. Et magnum onus, frater, tanti nominis 
pondus subisse, tantae librae, tantique examinis. Quaeritur in te Acholius: 
et sicut erat in affectu tuo, ita in officiis desideratur illius virtutis, 
illius disciplinae effigies, illius fortitudo animi in tam senili corpore.
        

          2.
          Vidi, fateor, virum; nam et hoc meritis illius debeo, quod illum 
viderim: vidi ita illum esse in corpore, ut extra corpus putarem: vidi 
imaginem illius, qui se sive in corpore, sive extra corpus
-----------------------------------------------------------
nesciens, raptum ad paradisum viderat; ita enim percurrebat omnia 
excursu frequenti, Constantinopolim, Achaiam, Epirum, Italiam, ut juniores 
eum non possent consequi. Cedebant fortiores corpore, quia eum sine impedimento 
823 esse corporis noverant; ut eo tantum pro velamine uteretur, non pro 
officio: certe ad servitium, non
-----------------------------------------------------------
ad subsidium; ita enim affecerat corpus suum, ut in eo mundum crucifigeret, 
et mundo semetipsum.
        

          3.
          Benedictus Dominus, et benedicta adolescentia ejus, quam exegit 
in tabernaculis Dei Jacob, positus in monasteriis, in quibus cum quaereretur 
a parentibus vel proximis, dicebat: Qui sunt fratres mei, aut quae mater 
mea? Non novi patrem, vel matrem, vel fratres meos; nisi qui audiunt 
verbum Dei, et faciunt. Benedictus etiam processus juventutis ipsius, in 
qua ad summum electus est sacerdotium, maturo jam probatus virtutum stipendio. 
Venit enim tamquam David ad pacem populi reformandam. Venit tamquam 
illa navis aurum secum intelligibile vehens, et ligna cedrina, et lapides 
pretiosos, et illas columbae
-----------------------------------------------------------
pennas deargentatas, quibus medias inter sortes somno pacis et tranquillitatis 
sopore dormivit.
        

          4.
          Est enim sanctorum etiam somnus operarius, secundum quod scriptum 
est: Ego dormio, et cor meum vigilat, 
divina dormiens videbat mysteria, quae vigilans non viderat, de coelo ad 
terras aerem pervium sanctis, respicientem Dominum, et pollicentem terrae 
ejus possessionem. Itaque brevi somno dormiens impetravit, quod magno labore 
postea acquisivit haereditas ejus. Est enim somnus sanctorum feriatus ab 
omnibus corporis voluptatibus, ab omni animi perturbatione, tranquillitatem 
menti invehens, placiditatem animae; ut tamquam
-----------------------------------------------------------
soluta nexu corporis se ablevet, et Christo adhaereat.
        

          5.
          Hic est somnus vita sanctorum, quam vivebat sanctus Acholius, 
cujus benedicta etiam senectus. Ipsa est vere senectus illa venerabilis, 
quae non canis, sed meritis albescit; ea est enim reverenda canities, 
quae est canities animae, in canis cogitationibus et operibus effulgens. 
Quae est enim vere aetas senectutis, nisi vita immaculata, quae non 
diebus aut mensibus, sed saeculis propagatur, cujus sine fine est diuturnitas, 
sine debilitate longaevitas? Quo enim diuturnior, eo fortior: et quo diutius 
eam vitam vixerit, eo fortius in virum perfectum excrescit.
        

          6.
          Hujus igitur successorem te Dominus non solum honore, sed etiam 
moribus probet, et summa
-----------------------------------------------------------
fundare dignetur gratia; ut ad te quoque populi concurrant, de quibus dicas: 
Qui sunt isti, qui sicut nebulae volant, et sicut columbae cum pullis suis? 
Veniant quoque sicut naves Tharsis, quae accipiant frumentum, quod 
Salomon verus impertivit viginti mensuras tritici. Accipiant oleum et sapientiam 
Salomonis, et sit pax inter te,
-----------------------------------------------------------
et populum, et testamentum pacis 824 custodias. Vale, frater, et nos dilige, 
quia et nos te diligimus.
        
      


        EPISTOLA XVII.
Imperatorum esse religionem tueri: nec ab eis instaurationem superstitionis 
postulandam. Nullam ergo illorum habendam rationem a quibus quidpiam contra 
fidei christianae decus flagitatur. Falso petitionem senatus nomine oblatam 
esse, cum ei christiani senatores non consenserint. De hoc referri oportere 
ad Theodosium, et ad episcopos: Valentinianum, si privilegia infidelibus 
concesserit, ab Ecclesia rejiciendum, sed et fratris ac patris memoriae 
irrogaturum injuriam, de qua graviter expostulantes, inducuntur.
AMBROSIUS episcopus beatissimo principi, et christianissimo imperatori 
VALENTINIANO.

          1.

-----------------------------------------------------------
Cum omnes homines, qui sub ditione Romana sunt, vobis militent imperatoribus, 
terrarum atque principibus, tum ipsi vos omnipotenti Deo et sacrae fidei 
militatis. Aliter enim salus tuta esse non poterit, nisi unusquisque Deum 
verum, hoc est, Deum christianorum, a quo cuncta reguntur, veraciter colat; 
ipse enim solus verus est Deus, qui intima mente veneretur: Dii enim gentium 
daemonia, sicut Scriptura dicit.
        

          2.
          Huic igitur Deo vero quisquis militat, et qui intimo colendum 
recipit affectu, non dissimulationem, non conniventiam, sed fidei studium 
et devotionis impendit. Postremo si non ista, consensum saltem aliquem 
non debet colendis idolis, et profanis ceremoniarum cultibus exhibere. 
Nemo enim Deum fallit,
-----------------------------------------------------------
cui omnia etiam cordis occulta manifesta sunt.
        

          3.
          Ergo cum a te, Imperator christianissime, fides Deo vero sit 
exhibenda, cum ipsius fidei studium, cautio atque devotio, miror quomodo 
aliquibus in spem venerit, quod debeas aras diis gentium tuo instaurare 
praecepto, ad usus quoque sacrificiorum profanorum praebere sumptum; quod 
enim jamdudum vel fisco vel arcae est vindicatum, de tuo magis conferre 
videbere, quam de suo reddere.
        

          4.
          Et de dispendiis queruntur, qui numquam
-----------------------------------------------------------
nostro sanguini pepercerunt, qui ipsa Ecclesiarum aedificia subruerunt. 
Petunt etiam ut illis privilegia deferas, qui loquendi et docendi nostris 
communem usum Juliani lege proxima denegarunt, et privilegia illa, quibus 
saepe decepti sunt etiam christiani: nonnullos enim illis privilegiis partim 
per imprudentiam, partim propter publicarum necessitatum molestias declinandas 
irretire voluerunt; et quia non omnes fortes inveniuntur, etiam sub principibus 
christianis plerique sunt lapsi.
        

          3.
          Sed haec si jam sublata non essent, auferenda tuo imperio comprobarem: 
at cum per 825 totum fere orbem a pluribus retro principibus inhibita interdictaque 
sint, Romae autem a fratre clementiae tuae, augustae memoriae Gratiano, 
fidei verae ratione
-----------------------------------------------------------
sublata sint, et datis antiquata rescriptis; ne quaeso, vel fideliter statuta 
convellas, vel fraterna praecepta rescindas. De negotiis civilibus, si 
quid statuit, nemo putat esse temerandum; et praeceptum de religione calcatur.
        

          6.
          Nullus obrepat juniori aetati tuae: sive ille gentilis est, qui 
ista deposcit, non debet mentem tuam vinculis suae superstitionis innectere: 
sed proprio studio docere et admonere te debet, quemadmodum verae fidei 
studere debeas; quando ille tanto motu veri vana defendit. Deferendum meritis 
clarorum virorum et ego suadeo: sed Deum certum est omnibus praeferendum.
        

          7.
          Si de re militari est consulendum, debet exercitati in praeliis 
viri exspectari sententia, consilium
-----------------------------------------------------------
comprobari: quando de religione tractatus est, Deum cogita. Nullius injuria 
est, cui Deus omnipotens antefertur. Habet ille sententiam suam. Invitum 
non cogitis colere, quod nolit; hoc idem vobis liceat, Imperator, et unusquisque 
patienter ferat, si non extorqueat imperatori, quod moleste ferret, si 
ei extorquere cuperet imperator. Ipsis gentilibus displicere consuevit 
praevaricantis affectus; libere enim debet defendere unusquisque fidele 
mentis suae et servare propositum.
-----------------------------------------------------------

        

          8.
          Quod si aliqui nomine christiani tale aliquid decernendum putant, 
mentem tuam vocabula nuda non capiant, nomina cassa non fallant. Quisquis 
hoc suadet, sacrificat, et quisquis hoc statuit: tolerabilius tamen est 
unius sacrificium, quam lapsus omnium. Totus hic christianorum periclitatur 
senatus.
        

          9.
          Si hodie gentilis aliquis, Imperator, quod absit, aram statueret 
simulacris, et eo convenire cogeret christianos; ut sacrificantibus interessent, 
ut oppleret anhelitus et ora fidelium cinis ex ara, favilla de sacrilegio, 
fumus ex busto: et in ea curia sententiam diceret, ubi jurati ad aram simulacri 
in sententiam cogerentur (propterea enim interpretantur aram locatam, ut 
ejus sacramento, ut ipsi putant, unusquisque conventus consuleret in medium, 
cum
-----------------------------------------------------------
majore jam curia christianorum numero sit referta), persecutionem esse 
crederet christianus, qui cogeretur tali optione ad senatum venire: 826 
quod fit plerumque; nam et injuriis convenire coguntur. Te ergo imperatore, 
christiani in aram jurare cogentur? Quid est jurare, nisi ejus quem testaris 
fidei tuae praesulem, divinam potentiam confiteri? Te imperatore, hoc petitur 
et postulatur; ut aram jubeas elevari, sumptum sacrificiis profanis dari?
        

          10.
          Sed hoc non potest sine sacrilegio decerni; unde rogo te ne id 
decernas, statuas, vel in ejusmodi decreta subscribas. Convenio fidem tuam 
Christi sacerdos: omnes conveniremus episcopi, nisi incredibile hoc et 
repentinum ad aures pervenisset hominum, quod tale aliquid esset vel in 
consistorio
-----------------------------------------------------------
suggestum tuo, vel a senatu petitum. Sed absit ut hoc senatus petisse dicatur: 
pauci gentiles communi utuntur nomine. Nam et ante biennium ferme, cum 
hoc petere tentarent, misit ad me sanctus Damasus Romanae Ecclesiae sacerdos, 
judicio Dei electus, libellum quem christiani senatores dederunt, et quidem 
innumeri, postulantes nihil se tale mandasse, non congruere gentilium istiusmodi 
petitionibus, non praebere consensum: questi etiam publice privatimque 
se non conventuros ad curiam, si tale
-----------------------------------------------------------
aliquid decerneretur. Dignum est temporibus vestris, hoc est, christianis 
temporibus, ut dignitas christianis senatoribus abrogetur; quo gentilibus 
profanae deferatur voluntatis effectus? Hunc libellum ego fratri clementiae 
vestrae direxi; unde constitit non senatum aliquid de superstitionis impensis 
mandasse legatis.
        

          11.
          Sed fortasse dicatur: Cur dudum non interfuerint senatui, cum 
ista peterentur? Satis loquuntur quid velint, qui non interfuerunt: satis 
locuti sunt, qui apud imperatorem locuti sunt. Et miramur tamen si privatis 
resistendi Romae eripiunt libertatem, qui nolunt esse liberum tibi non 
jubere, quod non probas; servare, quod sentis.
        

          12.
          Et ideo memor legationis proxime mandatae
-----------------------------------------------------------
mihi, convenio iterum fidem tuam, convenio mentem tuam; ne vel respondendum 
secundum hujusmodi petitionem gentilium censeas, vel in ejusmodi responsa 
sacrilegium subscriptionis adjungas. Certe refer ad parentem pietatis tuae 
principem Theodosium, quem super omnibus fere majoribus causis consulere 
consuesti. Nihil majus est religione, nihil sublimius fide.
          12*. Si civilis causa esset, diversae parti responsio servaretur; 
causa religionis est, episcopus convenio. 827 Detur mihi exemplum missae 
relationis, ut ego plenius respondeam; et sic de omnibus consultus clementiae 
tuae parens respondere dignetur. Certe si aliud statuitur, episcopi hoc 
aequo animo pati et dissimulare non possumus; licebit tibi ad
-----------------------------------------------------------
Ecclesiam convenire: sed illic non invenies sacerdotem, aut invenies resistentem.
        

          14.
          Quid respondebis sacerdoti dicenti tibi: Munera tua non quaerit 
Ecclesia, quia templa gentilium muneribus adornasti? Ara Christi dona tua 
respuit, quoniam aram simulacris fecisti; vox enim tua, manus tua; et subscriptio 
tua, opus est tuum. Obsequium tuum Dominus Jesus recusat et respuit, quoniam 
idolis obsecutus es; dixit enim tibi: Non potestis duobus dominis servire. 
Privilegia
-----------------------------------------------------------
tua sacratae Deo virgines non habent, et vindicant virgines Vestae? Cur 
sacerdotes Dei requiris, quibus petitiones profanas gentilium praetulisti? 
Alieni erroris societatem suscipere non possumus.
        

          15.
          Quid respondebis his verbis? Puerum esse te lapsum? Omnis aetas 
perfecta Christo est; omnis Deo plena. Pueritia fidei non probatur: parvuli 
etiam Christum intrepido adversus persecutores ore confessi sunt.
        

          16.
          Quid respondebis germano tuo? Nonne tibi dicet: Victum me esse 
non credidi, quia te imperatorem reliqui: mori non dolui, quia te haeredem 
habebam: imperio me decedere non ingemui; quia imperia mea, praesertim 
de religione divina, omnibus saeculis mansura credebam? Hos ergo titulos 
piae
-----------------------------------------------------------
virtutis erexeram, has de saeculo manubias, haec spolia de diabolo, has 
ego de adversario omnium exuvias offerebam, in quibus aeterna victoria 
est. Quid mihi plus potuit meus hostis auferre? Abrogasti decreta mea: 
quod adhuc ille qui contra me levavit arma, non fecit. Nunc gravius telum 
corpore recipio, quod a fratre mea statuta damnantur. Meliore parte mei 
apud te periclitor; illa enim mors corporis, ista virtutis est. Nunc mihi 
abrogatur imperium, et quod est gravius, abrogatur a tuis, abrogatur a 
meis: et id abrogatur, quod in me etiam mei adversarii praedicarunt. Si 
volens acquievisti, damnasti fidem meam: si invitus cessisti, prodidisti 
tuam. Ergo, quod gravius est, et in te periclitor.
          16*. Quid respondebis etiam patri, qui te majore
-----------------------------------------------------------
dolore conveniet, dicens: De me, fili, 828 pessime judicasti, qui putasti 
quod ego gentilibus conniventiam praestitissem: nemo ad me detulit aram 
esse in illa Romana curia; numquam tantum nefas credidi, quod in communi 
illo christianorum gentiliumque concilio sacrificarent gentiles, hoc est, 
insultarent gentiles praesentibus christianis, et inviti christiani interesse 
sacrificiis cogerentur. Multa et diversa crimina, me imperante, commissa 
sunt, ultus sum quaecumque sunt deprehensa: si quis tunc latuit, debet 
ergo dicere me probasse, quod ad me nemo detulerat? De me pessime judicasti, 
si mihi superstitio aliena, non fides mea servavit imperium.

-----------------------------------------------------------



          17.
          Unde cum id advertas, Imperator, Deo primum, deinde patri et 
fratri injurias irrogari, si quid tale decernas; peto ut id facias, quod 
saluti tuae apud Deum intelligis profuturum.
        
      


        RELATIO SYMMACHI URBIS PRAEFECTI.
Imperatoribus supplicat senatus nomine, ut veteres religiones instaurentur, 
ac reparetur ara Victoriae, ut ad eam jusjurandum exigatur more antiquo; 
non enim superiores principes in eo imitandos, quod eam sustulere, sed 
in eo quod alios ritus non sustulerunt. Hoc ab eis Romam poscere, et profecto 
sine damno aerarii concedi posse: iniquum autem illud habendum, quod bona 
sibi legata Vestales sacrificique adire prohibeantur: quam rem dii ulti 
dicuntur immissa
-----------------------------------------------------------
fame. Negat denique dicendum, quod petit, sumptum publicum: et orationem 
cohortando imperatores ad postulata sibi praestanda claudit.
        
            1.
          « Ubi primum senatus amplissimus, semperque vester, subjecta 
legibus vitia cognovit, et a principibus piis vidit purgari famam proximorum 
temporum, boni saeculi auctoritatem secutus, evomuit diu pressum dolorem, 
atque iterum me querelarum suarum jussit esse legatum: cui ideo divi principis 
denegata est ab improbis audientia quia non erat justitia defutura, domini 
imperatores Valentiniane, Theodosi, et Arcadi inclyti, victores ac triumphatores, 
semper augusti.
        

          2.
          « Gemino igitur functus officio, et ut praefectus vester gesta 
publica prosequor, et ut legatus civium
-----------------------------------------------------------
mandata commendo. Nulla est hic dissensio voluntatum; quia jam credere 
homines desierunt aulicorum se studio praestare, si discrepent. Amari, 
coli, diligi, majus imperio est. Quis ferat obfuisse reipublicae privata 
certamina? Merito illos senatus insequitur, qui potentiam suam famae principis 
praetulerunt.
        

          3.
          « Noster autem labor pro clementia vestra ducit excubias. 829 
Cui enim magis commodat quod instituta majorum, quod patriae jura et fata 
defendimus, quam temporum gloriae: quae tum major est, cum vobis contra 
morem parentum intelligitis nil licere? Repetimus igitur religionum statum, 
qui reipublicae diu profuit. Certe numerentur principes
-----------------------------------------------------------
utriusque sectae, utriusque sententiae; proximus eorum ceremonias patrum 
coluit, recentior non removit. Si exemplum non facit religio veterum, faciat 
dissimulatio proximorum.
        

          4.
          « Quis ita familiaris est barbaris, ut aram victoriae non requirat? 
Cauti in posterum sumus, et talium rerum ostenta vitamus. Reddatur tamen 
saltem nomini honor, qui numini denegatus est. Multa victoriae debet aeternitas 
vestra, et adhuc plura debebit. Aversentur hanc potestatem, quibus nihil 
profuit: vos amicum triumphis patrocinium nolite deserere. Cunctis potentia 
ista votiva est: nemo colendam neget, quam profitetur optandam.
        

          5.
          « Quod si hujus ominis non esset justa vitatio, ornamentis saltem 
curiae decuit abstinere. Praestate,
-----------------------------------------------------------
oro vos, ut ea quae pueri suscepimus, senes posteris relinquamus. Consuetudinis 
amor magnus est. Merito divi Constantii factum diu non stetit. Omnia vobis 
exempla vitanda sunt, quae mox remota didicistis. Aeternitatem curamus 
famae et nominis vestri; ne quid futura aetas inveniat corrigendum.
        

          6.
          « Ubi in leges vestras et verba jurabimus? qua religione mens 
falsa terrebitur; ne in testimoniis mentiatur? Omnia quidem Deo plena sunt, 
nec ullus perfidis tutus est locus: sed plurimum valet ad metum delinquendi 
etiam praesentia religionis urgeri. Illa ara concordiam tenet omnium, illa 
ara fidem convenit singulorum: neque aliquid magis auctoritatem facit sententiis 
nostris, quam quod omnia quasi juratus noster ordo decernit. Patebit
-----------------------------------------------------------
ergo sedes profana perjuriis, et hoc inclyti principes
-----------------------------------------------------------
mei probabile judicabunt, qui sacramento publico tuti sunt.
        

          7.
          « Sed divus Constantius idem fecisse dicitur. Caetera potius 
illius principis aemulemur: qui nihil tale esset aggressus, si quis ante 
se alius deviasset. 830 Corrigit enim sequentem lapsus prioris, et de reprehensione 
antecedentis exempli nascitur emendatio. Fas fuit ut parens ille clementiae 
vestrae in re adhuc nova non caveret invidiam. Num potest etiam nobis eadem 
defensio convenire, si imitemur, quod meminimus improbatum?
        

          8.
          « Accipiat aeternitas vestra alia ejusdem principis facta, quae 
in usum dignius trahat. Nil ille decerpsit sacrarum virginum privilegiis, 
replevit nobilibus sacerdotia, Romanis ceremoniis non negavit
-----------------------------------------------------------
impensas, et per omnes vias aeternae Urbis laetum secutus senatum, vidit 
placido ore delubra, legit inscripta fastigiis deorum nomina, percontatus 
est templorum origines, miratus est conditores. Cumque alias religiones 
ipse sequeretur, has servavit imperio; suus enim cuique mos, suus cuique 
ritus est. Varios custodes urbibus et cultus mens divina distribuit. Ut 
animae nascentibus, ita populis fatales genii dividuntur. Accedit utilitas, 
quae maxime homini deos asserit. Nam cum ratio omnis in operto sit, unde 
rectius quam de memoria atque documentis rerum secundarum cognitio venit 
numinum? Jam si longa aetas auctoritatem religionibus faciat, servanda 
est tot saeculis fides, et sequendi sunt nobis parentes, qui secuti sunt 
feliciter suos.
-----------------------------------------------------------

        

          9.
          « Romam nunc putemus assistere, atque his
-----------------------------------------------------------
vobiscum agere sermonibus: Optimi principes, patres patriae reveremini 
annos meos, in quos me pius ritus adduxit. Utar cerimoniis avitis; neque 
enim poenitet. Vivam meo more, quia libera sum. Hic cultus in leges meas 
orbem redegit: haec sacra Annibalem a moenibus, a Capitolio Senonas repulerunt. 
Ad hoc ergo servata sum, ut longaeva reprehendar? Videro quod instituendum 
putatur; sera tamen et contumeliosa emendatio senectutis.
        

          10.
          « Ergo diis patriis, diis indigetibus pacem rogamus. Aequum est 
quidquid omnes colunt, unum putari. Eadem spectamus astra, commune coelum 
est, idem nos mundus involvit. Quid interest qua quisque prudentia verum 
requirat? Uno itinere non potest perveniri ad tam grande secretum: sed
-----------------------------------------------------------
haec otiosorum disputatio est: nunc preces, non certamina offerimus. » 
831
        

          11.
          « Quanto commodo sacri aerarii vestri Vestalium virginum praerogativa 
detracta est? Sub largissimis imperatoribus denegatur, quod parcissimi 
praestiterunt? Honor solus est in illo velut stipendio castitatis. Ut vitae 
earum capiti decus faciunt, ita insigne ducitur sacrificii vacare muneribus. 
Nudum quodammodo nomen immunitatis requirunt; quoniam paupertate a dispendio 
tutae sunt. Itaque amplius laudi earum tribuunt, qui aliquid rei detrahunt; 
siquidem saluti publicae dicata virginitas crescit merito, cum caret praemio.
        

          12.
          « Absint ab aerarii vestri puritate ista compendia. Fiscus bonorum 
principum non sacerdotum
-----------------------------------------------------------
damnis, sed hostium spoliis augeatur. Ullumne lucrum compensat invidia? 
Et quia avaritia in mores vestros non cadit, hoc miseriores sunt, quibus 
subsidia vetera decerpta sunt. Etenim sub imperatoribus, qui alieno abstinent, 
qui resistunt cupiditati, ad solam detrahitur amittentis injuriam, quod 
desiderium non movet auferentis.
        

          13.
          « Agros etiam virginibus et ministris deficientium voluntate 
legatos fiscus retentat. Oro vos, justitiae sacerdotes, ut urbis vestrae 
sacris reddatur privata successio. Dictent testamenta securi, et sciant
-----------------------------------------------------------
sub principibus non avaris stabile esse, quod scripserint. Delectet vos 
ista felicitas generis humani, coepit causae hujus exemplum sollicitare 
morientes. Ergo Romanae religiones sub Romana jura non pertinent? Quod 
nomen accipiet ablatio facultatum, quas nulla lex, nullus casus fecit caducas? 
Capiunt legata liberti, servis testamentorum justa commoda non negantur: 
tantum nobiles virgines, et fatalium sacrorum ministri excluduntur praediis 
haereditate quaesitis? Quid juvat saluti publicae castum corpus dicare, 
et imperii aeternitatem coelestibus fulcire praesidiis, armis vestris, 
aquilis vestris amicas applicare virtutes, pro omnibus efficacia vota suscipere, 
et jus cum omnibus non habere? Itaque melior est servitus, quae hominibus 
impenditur? Rempublicam
-----------------------------------------------------------
laedimus, cui numquam expedit ut ingrata sit.
        

          14.
          « Nemo me putet solam causam religionum tueri: ex hujusmodi facinoribus 
orta sunt cuncta Romani generis incommoda. Honoraverat lex parentum vestales 
virgines, ac ministros deorum, victu modico, justisque privilegiis: Stetit 
muneris hujus integritas usque ad degeneres trapezitas, qui ad mercedem 
vilium bajulorum sacrae castitatis alimenta verterunt. Secuta est hoc factum 
fames publica, et spem provinciarum omnium messis aegra decepit. Non sunt 
haec vitia terrarum. Nihil imputamus astris. Nec rubigo segetibus obfuit, 
nec 832 avena fruges necavit: sacrilegio annus exaruit; necesse enim fuit 
perire omnibus, quod religionibus negabatur.
-----------------------------------------------------------

        

          15.
          « Certe si est hujus mali aliquod exemplum, imputemus tantam 
famem viribus annorum: Gravis hanc sterilitatem aura constrinxit: silvestribus 
arbustis vita producitur, et rursus ad Dodonaeas arbores plebis rusticae 
inopia convolavit. Quid tale provinciae pertulerunt, cum religionum ministros 
honor publicus pasceret? Quando in usum hominum concussa quercus, quando 
vulsae sunt herbarum radices, quando alternos regionum defectus deseruit 
fecunditas mutua; cum populo et virginibus sacris
-----------------------------------------------------------
communis esset annona? Commendabat enim terrarum proventus victus antistitum, 
et remedium magis, quam largitas erat. An dubium est semper pro copia omnium 
datum, quod nunc inopia omnium vindicavit?
        

          16.
          « Dicet aliquis sumptum publicum denegatum alienae religionis 
impendiis. Absit a bonis principibus ista sententia; ut quod de communi 
quibusdam tributum est, in jure fisci esse videatur. Nam cum respublica 
de singulis constet; quod ab ea proficiscitur, sit rursus proprium singulorum. 
Omnia regitis, sed suum cuique servatis: plusque apud vos justitia. quam 
licentia valet. Consulite certe munificentiam vestram, an haec publica 
velit existimari, quae in alios transtulistis? Semel honori urbis
-----------------------------------------------------------
delata compendia desinunt esse tribuentium: et quod a principio beneficium 
fuit, usu atque aetate fit debitum. Inanem igitur metum divino animo vestro 
tentat incutere, si quis asserit conscientiam vos habere praebentium, nisi 
detrahentium subieritis invidiam.
        

          17.
          « Faveant clementiae vestrae sectarum omnium arcana praesidia: 
et haec maxime, quae majores vestros aliquando juverunt, vos defendant, 
a nobis colantur. Eum religionum statum petimus, qui divo parenti culminis 
vestri servavit imperium, qui fortunato principi legitimos suffecit haeredes. 
Spectat senior ille divus ex arce siderea lacrymas sacerdotum, et se culpatum 
putat more violato, quem libenter ipse servavit.
-----------------------------------------------------------

        

          18.
          « Praestate etiam divo fratri vestro alieni consilii correctionem: 
tegite factum quod senatui displicuisse nescivit; Siquidem constat ideo 
exclusam legationem, ne ad eum judicium publicum perveniret. Pro existimatione 
est temporum superiorum, ut non dubitetis abolere, quod probatum est principis 
non fuisse. »
        
      


        833 EPISTOLA XVIII.
Relationi Symmachi respondet AMBROSIUS, et post conciliatam sibi VALENTINIANI 
benevolentiam, tria in eadem relatione praecipua capita aggreditur. Nam
-----------------------------------------------------------
prosopopoeiae qua Roma priscos suos ritus poscere fingebatur, alia ejusdem 
Romae contraria efflagitantis opponitur, cum Vestalibus et sacrificulis 
virgines sacrae et Christi sacerdotes comparantur, ac tandem quod sublatas 
illas ceremonias famem ultam fuisse dictitabatur, id vanum esse invictissimis 
argumentis demonstratur.
AMBROSIUS episcopus beatissimo principi, et clementissimo imperatori VALENTINIANO 
augusto.
        
            1.
          Cum vir clarissimus praefectus urbis Symmachus ad clementiam 
tuam retulisset, ut ara quae de urbis Romae curia sublata fuerat, redderetur 
loco; et tu, imperator, licet adhuc in minoris aevi tirocinio florentibus 
novus annis, fidei tamen virtute veteranus obsecrata gentilium non probares; 
eodem,
-----------------------------------------------------------
quo comperi, puncto libellum obtuli: quo licet comprehenderim, quae suggestioni 
necessaria viderentur; poposci tamen exemplum mihi relationis dari.
        

          2.
          Itaque non fidei tuae ambiguus, sed providus cautionis, et pii 
certus examinis, hoc sermone relationis assertioni respondeo, hoc unum 
petens, ut non verborum elegantiam, sed vim rerum exspectandam putes. Aurea 
enim, sicut Scriptura divina docet, est lingua sapientium litteratorum, 
quae phaleratis dotata sermonibus, et quodam splendentis eloquii velut 
coloris pretiosi corusco resultans, capit animorum oculos specie formosi, 
visuque perstringit. Sed aurum hoc, si diligentius manu tractes, foris 
pretium, intus metallum
-----------------------------------------------------------
est. Volve, quaeso, atque excute sectam gentilium: pretiosa et grandia 
sonant, veri effeta defendunt: Deum loquuntur, simulacrum adorant.
        

          3.
          Tria igitur in relatione sua vir clarissimus praefectus urbis 
proposuit, quae valida putavit: quod Roma veteres, ut ait, suos cultus 
requirat, et quod sacerdotibus suis virginibusque Vestalibus emolumenta 
tribuenda sint, et quod emolumentis sacerdotum negatis, fames secuta publica 
sit.
        

          4.
          In prima propositione, flebili Roma quaestu sermonis illacrymat, 
veteres, ut ait, cultus ceremoniarum 834 requirens. Haec sacra, inquit, 
Annibalem
-----------------------------------------------------------
a moenibus, a Capitolio Senonas repulerunt. Itaque dum sacrorum potentia 
praedicatur, infirmitas proditur. Ergo Annibal diu sacris insultavit Romanis, 
et diis contra se dimicantibus, usque ad muros urbis vincendo pervenit. 
Cur se obsideri passi sunt, pro quibus deorum suorum arma pugnabant?
        

          5.
          Nam de Senonibus quid loquar, quos Capitolii secreta penetrantes 
Romanae reliquiae non tulissent, nisi eos pavido anser strepitu prodidisset? 
En quales templa Romana praesules habent. Ubi tunc erat Jupiter? An in 
ansere loquebatur?
        

          6.
          Verum quid negem sacrorum ritus militasse Romanis? Sed etiam 
Annibal eosdem Deos colebat. Utrum volunt igitur, eligant. Si in Romanis 
vicerunt sacra, in Carthaginensibus ergo superata sunt: si in
-----------------------------------------------------------
Carthaginensibus triumphata, nec Romanis utique profuerunt.
        

          7.
          Facessat igitur invidiosa illa populi Romani querela: non hanc 
Roma mandavit. Aliis illa eos interpellat vocibus: Quid me casso quotidie 
gregis innoxii sanguine cruentatis? Non in fibris pecudum, sed in viribus 
bellatorum tropaea victoriae sunt. Aliis ego disciplinis orbem subegi. 
Militabat Camillus, qui sublata Capitolio signa, caesis Tarpeiae rupis 
triumphatoribus, reportavit: stravit virtus, quos religio non removit. 
Quid de Attilio loquar, qui militiam etiam mortis impendit? Africanus non 
inter Capitolii aras, sed inter Annibalis acies triumphum invenit. Quid 
mihi veterum exempla profertis? Odi ritus Neronum. Quid dicam bimestres 
imperatores,
-----------------------------------------------------------
et terminos regum cum exordiis copulatos? Aut forte illud est novum, barbaros 
suis excessisse finibus? Numquid etiam illi christiani fuerunt, quorum 
miserabili novoque exemplo alter captivus imperator, sub altero captivus 
orbis, fefellisse quae victoriam promittebant, suas ceremonias prodiderunt? 
Numquid et tunc non erat ara victoriae? Poenitet lapsus: vetusta canities 
pudendi sanguinis traxit ruborem. Non erubesco cum toto orbe longaeva converti. 
Verum certe est quia nulla aetas ad perdiscendum sera est. Erubescat senectus, 
quae emendare se
-----------------------------------------------------------
non potest. Non annorum canities est laudata, sed morum. Nullus pudor 
est ad meliora transire. Hoc solum habebam commune cum 835 barbaris, quia 
Deum antea nesciebam. Sacrificium vestrum ritus est bestiarum cruore respergi. 
Quid in mortuis pecudibus quaeritis Dei voces? Venite, et discite in terris 
coelestem militiam: hic vivimus, et illic militamus. Coeli mysterium doceat 
me Deus ipse, qui condidit: non homo, qui se ipsum ignoravit. Cui magis 
de Deo, quam Deo credam? Quomodo possum vobis credere, qui fatemini vos 
ignorare quod colitis?
        

          8.
          Uno, inquit, itinere non potest perveniri ad tam grande secretum. 
Quod vos ignoratis, id nos Dei voce cognovimus. Et quod vos suspicionibus
-----------------------------------------------------------
quaeritis, nos ex ipsa sapientia Dei et veritate compertum habemus. Non 
congruunt igitur vestra nobiscum. Vos pacem diis vestris ab imperatoribus 
obsecratis, nos ipsis imperatoribus a Christo pacem rogamus. Vos manuum 
vestrarum adoratis opera, nos injuriam ducimus omne quod fieri potest, 
Deum putari. Non vult se Deus in lapidibus coli. Denique etiam ipsi philosophi 
vestri ista riserunt.
        

          9.
          Quod si vos ideo Christum Deum negatis; quia illum mortuum esse 
non creditis (nescitis enim quod mors illa carnis fuerit, non divinitatis, 
quae fecit ut credentium jam nemo moriatur) quid vobis imprudentius, qui 
contumeliose colitis, et honorifice derogatis; vestrum enim Deum lignum 
putatis. O contumeliosa reverentia! Christum mori potuisse
-----------------------------------------------------------
non creditis. O honorifica pervicacia!
        

          10.
          Sed vetera, inquit, reddenda sunt altaria simulacris, ornamenta 
delubris. Reposcantur haec a consorte superstitionis: christianus imperator 
aram solius Christi didicit honorare. Quid manus pias et ora fidelia ministerium 
suis cogunt sacrilegis exhibere? Vox imperatoris nostri Christum resultet, 
et illum solum, quem sentit, loquatur; quia cor regis in manu Dei. 
Numquid imperator gentilis aram Christo levavit? Dum ea quae fuerunt, reposcunt, 
exemplo suo admonent quantum christiani
-----------------------------------------------------------
imperatores religioni, quam sequuntur, debeant deferre reverentiae; quando 
gentiles superstitionibus suis omnia detulerunt.
        

          11.
          Dudum coepimus, et jam sequuntur exclusos. Nos sanguine gloriamur, 
illos dispendium movet. Nos haec victoriae loco ducimus, illi injuriam 
putant. Numquam nobis amplius contulerunt, quam cum verberari christianos 
atque proscribi ac necari juberent. Praemium fecit religio, quod perfidia 
putabat esse supplicium. Videte magnanimos. Per injurias, per inopiam, 
per supplicium nos crevimus: illi ceremonias suas sine quaestu manere posse 
non credunt. 836
        

          11.
          Habeant, inquit, Vestales virgines immunitatem suam. Dicant hoc, 
qui nesciunt credere, quod possit esse gratuita virginitas: provocent lucris,
-----------------------------------------------------------
qui diffidunt virtutibus. Quantas tamen illis virgines praemia promissa 
fecerunt? Vix septem Vestales capiuntur puellae. En totus numerus quem 
infulae vittati capitis, purpuratarum vestium murices, pompa lecticae ministrorum 
circumfusa comitatu, privilegia maxima, lucra ingentia, praescripta denique 
pudicitiae tempora coegerunt.
        

          12.
          Attollant mentis et corporis oculos, videant plebem pudoris, 
populum integritatis, concilium virginitatis. Non vittae capiti decus, 
sed ignobile velamen usui, nobile castitati: non exquisita, sed abdicata 
lenocinia pulchritudinis: non illa purpurarum insignia, non luxus deliciarum, 
sed usus jejuniorum: non privilegia, non lucra: omnia postremo talia, ut 
revocari a studio putes, dum exercentur
-----------------------------------------------------------
officia. Sed dum exercetur officium, studium provocatur. Suis castitas 
cumulatur dispendiis. Non est virginitas, quae pretio emitur, non virtutis 
studio possidetur: non est integritas quaecumque in auctione nummario ad 
tempus licitatur compendio. Prima castitatis victoria est facultatum cupiditates 
vincere; quia lucri studium tentamentum pudoris est. Ponamus tamen subsidia 
largitatum conferenda virginibus. Quae christianis munera redundabunt? 
quod tantas opes sufficiet aerarium? Aut si arbitrantur solis Vestalibus 
conferendum, non pudet, ut qui totum sibi sub imperatoribus gentilibus 
vindicarunt, iidem sub principibus christianis non putent nobis sortem 
debere esse communem.
-----------------------------------------------------------

        

          13.
          Sacerdotibus quoque suis et ministris queruntur alimenta publica 
non deberi. Quantus hinc verborum tumultus increpuit? At contra, nobis 
etiam privatae successionis emolumenta recentibus legibus denegantur, et 
nemo conqueritur; non enim putamus injuriam, quia dispendium non dolemus. 
Si privilegium quaerat sacerdos, ut onus curiale declinet, patria atque 
avita et omnium facultatum possessione cedendum est. Quomodo hanc gentiles, 
si haberent, ingravarent querelam, quod sacerdos ferias ministerii sui 
emat totius patrimonii sui damno, et privati universae commoditatis dispendio 
usum publici mercetur obsequii: praetendens communis salutis excubias, 
domesticae inopiae se mercede soletur; quia ministerium non vendidit, sed
-----------------------------------------------------------
gratiam comparavit.
        

          14.
          Conferet causas. Vos excusare vultis decurionem, cum Ecclesiae 
excusare non liceat sacerdotem. Scribuntur testamenta templorum ministris, 
nullus excipitur profanus, nullus 837 ultimae conditionis, nullus prodigus 
verecundiae: soli ex omnibus clerico commune jus clauditur, a quo solo 
pro omnibus votum commune suscipitur, officium commune defertur: nulla 
legata vel gravium viduarum, nulla donatio. Et ubi in moribus culpa non 
deprehenditur; tamen officio mulcta praescribitur. Quod sacerdotibus fani 
legaverit christiana vidua, valet: quod ministris Dei, non valet. Quod 
ego non ut querar, sed ut sciant quid non querar, comprehendi; malo enim 
nos pecunia minores esse, quam gratia.
-----------------------------------------------------------

        

          15.
          Sed referunt, ea quae vel donata vel relicta sunt Ecclesiae, 
non esse temerata. Dicant et ipsi quis templis dona detraxerit quod factum 
est christianis. Quae si facta essent gentilibus, redderetur potius quam 
inferretur injuria. Nunccine demum justitia praetenditur, aequitas postulatur? 
Ubi tunc erat ista sententia; cum direptis christianorum omnium facultatibus, 
ipsos vitales anhelitus in viderent, et nullis usquam negata defunctis 
inhiberent supremae commercia sepulturae? Quos gentiles praecipitarunt, 
maria reddiderunt. Fidei ista victoria est, quod et ipsi jam facta majorum 
carpunt, quorum gesta condemnant. Sed quae, malum! ratio, ut eorum munera 
petant, quorum gesta condemnant?
        

          16.

-----------------------------------------------------------
Nemo tamen donaria delubris, et legata haruspicibus denegavit: sola sublata 
sunt praedia; quia non religiose utebantur iis, quae religionis jure defenderent. 
Qui nostro utuntur exemplo, cur non utebantur officio? Nihil Ecclesia sibi, 
nisi fidem possidet. Hos redditus praebet, hos fructus. Possessio Ecclesiae 
sumptus est egenorum. Numerent quos redemerint templa captivos, quae contulerint 
alimenta pauperibus, quibus exsulibus vivendi subsidia ministraverint. 
Praedia igitur intercepta, non jura sunt.
        

          17.
          En quod factum, quae triste piaret nefas, fames, ut aiunt, publica 
vindicavit; quia usui omnium proficere coepit, quod proficiebat commodis 
sacerdotum. Propterea ergo detractis, ut aiunt, arbusta
-----------------------------------------------------------
exuta corticibus, succo miserabili deficientium ora lambebant. Propterea 
Chaonia frugem glande mutantes, rursus in pecudum pastus, et ad infelicis 
victus alimenta revocati, concussa quercu, famem in silvis 838 miseram 
solabantur. Nova videlicet prodigia terrarum, quae numquam ante acciderant; 
cum superstitio gentilis toto orbe ferveret! Re vera quando ante vacuis 
avenis seges avari vota lusit agricolae, et spem rusticae plebis quaesita 
sulcis frugis herba destituit?
        

          18.
          Et unde Graecis oracula habita suae quercus, nisi quia remedium 
silvestris alimoniae coelestis religionis donum putarunt? Talia enim suorum 
munera credunt deorum. Quis dodonaeas arbores, nisi gentium populus adoravit; 
cum pabulum triste agri
-----------------------------------------------------------
nemorum honore donaret? Non est verisimile quod indignantes eorum dii id 
pro poena intulerint, quod solebant placati conferre pro munere.
          Quae autem aequitas, ut paucis sacerdotibus dolentes victum negatum, 
ipsi omnibus denegarent; cum inclementior esset vindicta, quam culpa? Non 
est igitur idonea, quae tantam aegritudinem mundi fallentis
-----------------------------------------------------------
causa constrinxerit; ut virentibus segetibus subito spes anni adulta moreretur.
        

          19.
          Et certe ante plurimos annos templorum jura toto orbe sublata 
sunt: modone demum diis gentilium venit in mentem suas injurias ultum ire? 
Propterea nec assueto cursu Nilus intumuit, ut Urbicorum sacerdotum dispendia 
vindicaret, qui non vindicavit suorum?
        

          20.
          Esto tamen si superiore anno deorum suorum injurias vindicatas 
putant, cur praesenti anno contemptui fuere? Jam enim nec herbarum vulsis 
radicibus rusticana plebs pascitur, nec baccae silvestris explorat solatia; 
nec cibum de sentibus rapit: sed operum laeta felicium, dum messes suas 
et ipsa miratatur, explevit voti satietate jejunium: usurarios
-----------------------------------------------------------
nobis reddidit terra proventus.
        

          21.
          Quis ergo tam novus humanis usibus vices stupeat annorum? Et 
tamen etiam superiore anno plerasque novimus provincias redundasse fructibus. 
De Galliis quid loquar solito ditioribus? Frumentum Pannoniae, quod non 
severant, vendiderunt: et secunda Rhetia fertilitatis suae novit invidiam; 
nam quae solebat tutior esse jejunio, fecunditate hostem in se excitavit: 
Liguriam Venetiasque autumni frumenta paverunt. Ergo nec ille sacrilegio 
annus exaruit, et iste fidei fructibus annus effloruit. Negent etiam quod 
largo fetu vineae redundaverint. 839 Itaque et messem feneratam recepimus, 
et liberalioris vindemiae beneficia possidemus.
        

          22.
          Postremus superest et maximus locus, utrum
-----------------------------------------------------------
ea quae vobis profuerint, imperatores, restituere subsidia debeatis; ait 
enim: Vos defendant, a nobis colantur. Hoc est, fidelissimi Principes, 
quod ferre non possumus; quia exprobrant nobis vestro se nomine diis suis 
supplicare, et vobis non mandantibus, sacrilegium immane committunt, dissimulationem 
pro consensu interpretantes. Sibi habeant praesidia
-----------------------------------------------------------
sua: suos si possunt, illa defendant. Nam si iis a quibus coluntur, auxilio 
esse non possunt; quomodo possunt vos defendere, a quibus non coluntur?
        

          23.
          Sed majorum, inquit, servandus est ritus. Quid quod omnia postea 
in melius profecerunt? Mundus ipse, qui vel primum coactis elementorum 
per inane seminibus, tenero orbe, concreverat, vel confuso adhuc indigesti 
operis caligabat horrore; nonne postea distincto coeli, maris, terrarumque 
discrimine, rerum formas quibus speciosus videtur, accepit? Exutae humentibus 
tenebris novum terrae stupuere solem. Dies in exordio non refulget, sed 
in processu temporis incremento luminis micat, et caloris exaestuat.
-----------------------------------------------------------

        

          24.
          Luna ipsa, qua propheticis oraculis species Ecclesiae figuratur, 
cum primum resurgens in menstruas reparatur aetates, tenebris nobis absconditur: 
paulatimque cornua sua complens, vel e regione solis absolvens, clari splendore 
fulgoris irrutilat.
        

          25.
          Exerceri in fructus terrae ante nesciebant: post ubi imperare 
arvis sollicitus coepit agricola, et informe solum vestire vinetis, silvestres 
animos domesticis mollitae cultibus exuerunt.
        

          26.
          Anni ipsius aetas prima, quae nos usu parili coloravit nutu gignentium: 
sed in processu lapsuris floribus vernat, postremis adolescit fructibus.
        

          27.
          Nos quoque aevi rudes, sensus habemus infantiam: sed mutati in 
annos ingenii rudimenta
-----------------------------------------------------------
deponimus.
          Dicant igitur in suis omnia manere debuisse principiis; mundum 
tenebris obductum, quia splendore solis illuxerit, displicere. Et quanto 
gratius est animi tenebras depulisse, quam corporis, fideique jubar emicuisse, 
quam solis? Ergo 840 et mundi sicut omnium rerum primaeva nutarunt, ut 
venerabilis canae fidei sequeretur senectus. Quos hoc movet, reprehendant 
messem; quia sera fecunditas est: reprehendant vindemiam; quia in occasu 
anni
-----------------------------------------------------------
est: reprehendant olivam; quia postremus est fructus.
        

          28.
          Ergo et messis nostra fides animorum est; Ecclesiae gratia meritorum 
vindemia est, quae ab ortu mundi virebat in sanctis, sed postrema aetate 
se diffudit in populos, ut adverterent omnes non rudibus animis irrepsisse 
fidem Christi (nulla enim sine adversario corona victoriae) sed explosa 
opinione, quae ante convaluit, quod erat verum, fit jure praelatum.
        

          30.
          Si ritus veteres delectabant, cur in alienos ritus eadem Roma 
successit? Omitto absconditam pretio humum, et pastorales casas auro degeneri 
renitentes. Quid, ut de ipso respondeam quod queruntur, captarum simulacra 
urbium, victosque deos,
-----------------------------------------------------------
et peregrinos ritus sacrorum alienae superstitionis aemuli receperunt? 
Unde igitur exemplum, quod currus suos simulato Almonis in flumine lavat 
Cybele? Unde Phrygii vates, et semper invisa Romanis non aequae Carthaginis 
numina? Quam Coelestem Afri, Mithram Persae, plerique Venerem colunt, pro 
diversitate nominis, non pro numinis varietate. Sic deam esse et victoriam 
crediderunt, quae utique munus est, non potestas: donatur, non dominatur, 
legionum gratia, non religionum potentia. Magna igitur dea, quam militum 
multitudo sibi vindicat, vel praeliorum donat eventus?
        

          31.
          Hujus aram strui in urbis Romae curia petunt, hoc est, quo plures 
conveniunt christiani. Omnibus in templis arae, ara etiam in templo victoriarum.
-----------------------------------------------------------
Quoniam numero delectantur, sacrificia sua ubique concelebrant. Quid est 
nisi insultare fidei, unius arae sacrificium vindicare? Ferendumne istud, 
ut gentilis sacrificet, et christianus intersit? Hauriant, inquit, hauriant 
vel inviti fumum oculis, symphoniam auribus, cinerem faucibus, thus naribus, 
et aversantium licet ora excitata focis nostris favilla respergat. Non 
illi satis sunt lavacra, non porticus, non plateae occupatae simulacris? 
Etiamne in communi illo concilio non erit communis conditio? Obstringetur 
pia
-----------------------------------------------------------
senatus portio obtestantium vocibus, adjurantium sacramentis. Si refutet, 
videbitur mendacium prodere: 841 si acquiescat, sacrilegium confiteri.
        

          32.
          Ubi, inquit, in leges vestras et verba jurabimus? Ergo mens vestra, 
quae legibus tenetur inclusa, ceremoniis gentium suffragium colligit, fidem 
stringit? Jam non solum praesentium, sed absentium etiam, et quod est amplius, 
imperatores, fides vestra pulsatur; vos enim cogitis, si jubetis. Constantius 
augustae memoriae nondum sacris initiatus mysteriis, contaminari se putavit, 
si aram illam videret. Jussit auferri, non jussit reponi. Illud auctoritatem 
facti habet, hoc praecepti non habet.
        

          33.
          Nemo sibi de absentia blandiatur. Praesentior est, qui se animis 
inserit, quam qui oculis protestatur.
-----------------------------------------------------------
Plus enim est mente connecti, quam corpore copulari. Vos senatus cogendi 
concilii praesules habet, vobis coit: vobis conscientiam suam, non diis 
gentium praestat: vos liberis suis, non tamen fidei suae praefert. Haec 
est charitas expetenda, haec est charitas major imperio, si fides tuta 
sit, quae servat imperium.
        

          34.
          Sed fortasse aliquem moveat ita fidelissimum principem destitutum: 
proinde quasi meritorum pretium caducis aestimetur praesentium. Quis enim 
sapiens non in orbe quodam atque circuitu locata humanarum rerum novit 
negotia; quia non eosdem semper successus habent: sed variant status, et 
mutant vices?
        

          35.
          Quem beatiorem Cneio Pompeio Romana templa
-----------------------------------------------------------
miserunt? At is cum tribus triumphis terrarum cinxisset orbem, pulsus acie, 
bello profugus, et sui terminis exsul imperii, Canopei manu spadonis occubuit.
        

          36.
          Quem nobiliorem Cyro Persarum totius Orientis terrae regem dederunt? 
Is quoque cum principes potentissimos adversantes vicisset, victos reservasset, 
muliebribus armis fusus interiit. Et ille rex qui superatos etiam consessus 
honore donaverat, exsecto capite et intra utrem plenum cruoris, satiari 
jussus, incluso, femineis imperiis ludibrio fuit. Adeo in istius vitae 
curriculo non paria paribus, sed longe diversa referuntur!
-----------------------------------------------------------

        

          37.
          Quem etiam magis sacrificiis deditum, quam Carthaginensium ducem 
Hamilcarem reperimus? Qui cum toto praelii tempore inter acies positus 
dimicantes, sacrificium faceret; ubi partem suorum victam esse cognovit, 
in ipsos quos adolebat, se praecipitavit ignes: ut eos vel corpore suo 
restingueret, quos sibi nihil profuisse cognoverat. 842
        

          38.
          Nam de Juliano quid loquar? qui cum responsis haruspicum male 
credulus esset, ademit sibi subsidia revertendi. Ergo in communi casu non 
est communis offensa; neminem etenim promissa nostra luserunt.
        

          39.
          Respondi lacessentibus tamquam non lacessitus; refellendae etenim 
Relationis, non exponendae superstitionis mihi studium fuit. Te tamen, 
imperator,
-----------------------------------------------------------
ipsa eorum relatio faciat cautiorem. Nam cum de superioribus principibus 
texuisset, quia prior eorum numerus ceremonias patrum coluit, recentior 
non removit; addidisset etiam: si exemplum religio veterum non facit, faciat 
dissimulatio proximorum; evidenter docuit quid et fidei tuae debeas, ut 
gentilitii ritus non sequaris exemplum: et pietati, ut fratris statuta 
non violes. Si enim pro suis dumtaxat partibus eorum dissimulationem principum 
praedicarunt, qui cum essent christiani, decreta tamen gentilium minime 
removerunt: quanto magis amori debes deferre fraterno, ut qui dissimulare 
deberes, etiamsi quid forsitan non probares, ne fraternis derogares statutis, 
et nunc teneas quod et fidei tuae, et germanitatis necessitudini judicas 
convenire.
        
      


        EPISTOLA XIX.


-----------------------------------------------------------

AMBROSIUS a VIGILIO ad episcopatum recens allecto, ut sibi formam institutionis 
traderet, obsecratus, admonet ne fideles cum infidelibus patiatur inire 
conjugia: deterreat populum a fraudibus atque fenoribus: ad hospitalitatem 
vero illum hortetur: sed potissimum ut memorata christianorum cum gentilibus 
matrimonia efficacius prohibeat, historiam Samsonis universam decurrit 
atque edisserit.
AMBROSIUS VIGILIO.
        
            1.
          Poposcisti a me institutionis tuae insignia, quoniam
-----------------------------------------------------------
novus accitus es ad sacerdotium. Et quoniam te ipsum aedificasti, ut oportuit, 
qui dignus habitus es tanto munere; quomodo et alios aedifices, significandum 
videtur.
        

          2.
          Primum omnium cognosce Ecclesiam Domini tibi commissam; ideoque 
vitandum semper, ne quid obrepat offensionis, et fiat velut commune corpus 
ejus gentilium admixtione. Unde Scriptura tibi dicit: Ne accipias uxorem 
de filiabus Chananaeorum, sed vade in Mesopotamiam, in domum Bathuel, id 
est, domum sapientiae; et ejus tibi acquire copulam. Mesopotamia autem 
regio est in partibus Orientis, quae duobus maximis per ea locorum Euphrate 
843 et Tigri fluminibus circumvenitur, quibus origo est in Armeniae locis. 
Influunt
-----------------------------------------------------------
autem diverso meatu in mare Rubrum; et ideo Mesopotamiae nomine signatur 
figura Ecclesiae, quae maximis fluentorum prudentiae irriguis atque justitiae 
fecundat mentes fidelium, quibus sacri baptismatis, cujus typus praecessit 
in Rubro mari infundit gratiam, culpamque abluit. Doce ergo plebem, ut 
non ex alienigenis, sed ex domibus christianis conjugii quaeratur copula.
        

          3.
          Nemo fraudet mercenarium mercede debita; quia et nos mercenarii 
sumus Dei nostri, et ab eo mercedem laboris nostri exspectamus. Et 
tu quidem, o quicumque es negotiator, mercenario tuo mercedem pecuniariam 
negas, id est, vilem, caducam: tibi autem negabitur merces promissorum 
coelestium: Non fraudabis ergo, ut Lex
-----------------------------------------------------------
dicit, mercenarium mercede sua.
        

          4.
          Non dabis pecuniam tuam ad usuram; quoniam scriptum est quod 
is qui pecuniam suam non dedit ad usuram, habitabit in tabernaculo Dei; 
nam ille supplantatur, qui usurarum captat
-----------------------------------------------------------
emolumenta. Itaque vir christianus si habet, det pecuniam quasi non recepturus: 
aut certe sortem, quam dedit, recepturus. Habet in ea non mediocrem gratiae 
usuram. Alioquin decipere istud est, non subvenire. Quid enim durius, quam 
ut des pecuniam tuam non habenti, et ipse duplum exigas? Qui simplum non 
habuit unde solveret, quemadmodum duplum solvet?
        

          5.
          Exemplo nobis sit Tobias, qui numquam requisivit pecuniam, quam 
dederat, nisi extremo vitae suae tempore; magis ne fraudaret haeredem, 
quam ut depositam pecuniam cogeret ac recuperaret. Populi saepe conciderunt 
fenore, et ea publici exitii causa exstitit. Unde nobis sacerdotibus id 
praecipue curae sit, ut ea vitia resecemus,
-----------------------------------------------------------
quae in plurimos videntur serpere.
        

          6.
          Hospitem doce voluntarium magis quam ex necessitate esse oportere; 
ne in hospitio deferendo inhospitalem affectum animi sui prodat, et in 
ipsa hospitis susceptione per injuriam violetur gratia: sed magis excolatur 
officiorum usu, et aliquo humanitatis ministerio. Non enim a te munera 
exiguntur ditia, sed 844 officia voluntaria, plena pacis, et convenientis 
concordiae; meliora sunt enim olera cum amicitia et gratia, quam si exquisitis 
dapibus adornetur convivium, si desit affectus gratiae. Legimus peremptos 
gravi populos excidio propter violata jura hospitii. Propter libidinem 
quoque commissa bella atrocia.
-----------------------------------------------------------

        

          7.
          Sed prope nihil gravius quam copulari alienigenae, ubi et libidinis 
et discordiae incentiva, et sacrilegii flagitia conflantur. Nam cum ipsum 
conjugium velamine sacerdotali, et benedictione sanctificari oporteat; 
quomodo potest conjugium dici, ubi non
-----------------------------------------------------------
est fidei concordia? Cum oratio communis esse debeat, quomodo inter dispares 
devotione potest esse conjugii communis charitas? Saepe plerique capti 
amore feminarum fidem suam prodiderunt; ut patrum populus in Beelphegor. 
Unde Phinees, arrepto gladio, interfecit Hebraeum et Madianiten feminam, 
et mitigavit indignationem divinam, ne totus populus exstingueretur.
        

          8.
          Quid de pluribus exemplis loquar? Ex multis unum proferam, et 
ejus commemoratione liqueat, quam perniciosum sit alienigenae mulieris 
adscivisse copulam. Quis fortior, et ab incunabulis suis et munitior Dei 
spiritu, quam Nazaraeus Samson? Et ipse proditus est, et ipse per mulierem 
non potuit suam tenere gratiam. Cujus generationis
-----------------------------------------------------------
et vitae totius seriem historico digestam stylo enarrabimus secundum sacri 
libri continentiam, quae in hunc est modum, non verborum serie, sed sensu.
        

          9.
          Multos per annos Hebraeorum populum subditum Palaestini ac subjectum 
habebant; quoniam fidei praerogativam amiserat, qua victoriam patres adepti 
fuere. Non penitus tamen interciderat insigne electionis apud auctorem 
suum, et funiculus haereditatis: sed quia rerum secundarum insolentia saepe 
extollebantur, dabat eos plerumque in potestatem hostium, ut more ingenii 
humani remedium malorum de coelo sibi quaererent. Tunc enim Deo subditi 
sumus, cum adversis aliquibus urgemur: secundae res mentem extollunt. Quod 
cum alias usu probatum sit, tum
-----------------------------------------------------------
maxime in ea rerum conversione, qua rursus ad Hebraeos a Palaestinis versa 
vice res mutatae.
        

          10.
          Namque cum diuturna injuria longae subjectionis ita essent depressa 
Hebraeorum 845 pectora, ut nullus virili ingenio ad libertatem animos tollere 
auderet, ortus est illis Samson divino oraculo praedestinatus, magnus vir, 
nec in pluribus numerandus, sed in paucis praestantissimus, et quod sine 
ulla controversia sit, viribus corporis omnium facile primus. Eoque ingenti 
admiratione nobis spectandus a principio, non illa quae temperantiae et 
sobrietatis jam inde a pueritia vini abstentius praeclara insignia dedit, 
nec illa quae intonso capite Nazaraeus sacra diu servavit custodia: sed 
ab adolescentia, quae in aliis aetas mollior, in hoc egregia, atque supra
-----------------------------------------------------------
humanum modum perfectae virtutis stupenda facinora effecit: quibus divini 
oraculi mox aperuit fidem, quod non perfunctorie tanta eum anteisset gratia; 
ut descenderet angelus, per quem ortus ejus praeter
-----------------------------------------------------------
spem parentibus annuntiaretur, futurum regimen et praesidium suis; nam 
gravibus jamdiu Palaestinorum imperiis afflictabantur.
        

          11.
          Pater illi erat de tribu Dan timens Deum, haud ignobili 
genitus loco, praestans caeteris: mater utero sterilis, sed animi virtutibus 
haud infecunda; quae propriae hospitio mentis recipere meruit visionem 
angeli, mandatum tenuit, oraculum implevit. Nec tamen passa sine viro scire 
vel divinitatis secretum, insinuavit marito visum sibi hominem Dei, praeclara 
specie, futurae sobolis ferentem oracula: qua pollicitatione sese fidentem 
cum conjuge fidem promissorum coelestium participare. Quod ubi comperit, 
pie Deum precatus oravit; ut sibi quoque visionis ejus gratia tribueretur, 
dicens:
-----------------------------------------------------------
Ad me, Domine, angelus veniat tuus.
        

          12.
          Unde ego arbitror, non zelo mulieris, quae esset spectabilis 
pulchritudinis, aliquid eum suspectum habuisse, ut quidam existimavit: 
sed magis divinae zelo gratiae provocatum, conspectus sacri voluisse participari 
munere. Neque enim vitiis animi prave affectus, tantam apud Dominum invenisset 
gratiam, ut angelus in ejus domum reverteretur: qui monitis iis quae usus 
oraculi postulavisset, subito flammae vehementis elevatus specie, sese 
recepit. Id formidolosum viro, mulier salubrius interpretata, in gaudium 
vertit, atque ademit sollicitudinem; eo quod prosperorum indicium, non 
adversantium sit visere Deum.
        

          13.
          Talibus e coelo commendatus insignibus ubi
-----------------------------------------------------------
primum adolevit, conjugio mentem intendit, sive quod vagam ac familiarem 
adolescentulis abhorreret animo lubricae libidinis consuetudinem: sive 
quia jam causa quaerebatur, quemadmodum a cervicibus plebis suae averteret 
Palaestinorum potentiam, duraque imperia. Pergens itaquein Thamnatam 
(urbi hoc nomen est in illis positae locis, quae tunc temporis Palaestinorum 
incolis frequentabatur), virginem 846 aspexit, grata specie, et vultu decoro, 
et parentes proprios, quorum comitatu fultus gradiebatur, oravit ut eam 
in conjugium sibi poscerent. Verum illi ignorantes quod eo intentio vergeret, 
ut Palaestinis aut negantibus infestior foret, aut acquiescentibus, affectus 
inferendae in subditos injuriae demeretur; cum ex conjunctione
-----------------------------------------------------------
aequalitas par, et gratia consortii jure accresceret, aut si quid offensum 
esset, longius ultionis studia procederent, quasi alienigenam declinandam 
arbitrabantur. Sed ubi flectere animum pignoris legitimorum
-----------------------------------------------------------
objectu frustra experti, in arbitrium ejus volentes concessere.
        

          14.
          Recepta itaque petitione, Samson cum sibi promissam reviseret, 
divertit, et paulisper de aggere deflexit; continuoque occurrit ei leo 
ferus de silva, agresti libertate saevior. Comes nullus, telum in manibus 
haudquaquam suppeditabat: cedere pudor, et conscia virtus fiduciam dare. 
Ruentem in se brachiis amplexus necat, et lacertorum nodo exanimatum, praeter 
aggerem supra silvestria germina projecit ac dereliquit. Locus erat laetus 
pabuli herboso gramine, vinetis consitus. Itaque apud dilectissimam sibi 
sponsam exuvias ferae credidit sine momento futuras; cum talium rerum tempora 
non terribilibus spoliis, sed mitibus gaudiis, et festa
-----------------------------------------------------------
fronde fiant venustiora. Denique post eadem regrediens via, favum in utero 
leonis offendit, atque abstulit, donum parentibus ac puellae futurum; talia 
enim sponsam munera decent, ac degustato melle, favum praedictis edendum 
dedit, causam repressit.
        

          15.
          Sed forte quadam die nuptialis festi celebrabatur convivium, 
laeta in epulis juventus mutuis se ad ludum invitabat sermonibus; cum alius 
alium salsiore dicacitate perstringeret, sicut se hujusmodi usus habet, 
certamen laetitiae accendebatur. Ibi tum quaestionem hujusmodi proposuit 
Samson juvenibus coepulantibus: De manducante exivit esca, et de forti 
processit dulce; absolventibus pollicens praemium, quasi mercedem sapientiae, 
triginta sindones, et
-----------------------------------------------------------
totidem stolas, secundum numerum virorum comessantium, aut mulctam ignorantibus.
        

          16.
          Qui cum enodare implexa, et distinguere ambigua nequirent, mulierem 
ejus partim minis exagitando, partim fatigando precibus, eo impulere, ut 
a viro posceret quaestionis ejus absolutionem, insigne futurum conjugalis 
gratiae in mercedem amoris. Atque ea seu animi territa, seu muliebri ingenio 
inflexa, veluti pio questu maritalis odii dolorem praetexere hoc coepit, 
quod secretum viri consors totius vitae et conscia non comperisset, similisque 
caeteris habita foret, cui arcanum viri proprii 847 non crederetur: Odisti 
me, inquit, et non amasti, quam celasti usque adhuc.
        

          17.
          Hisque et caeteris talibus invictus ad caetera
-----------------------------------------------------------
animus, muliebribus emollitus blanditiis, aperuit dilectae propositam quaestionem, 
et illa civibus. A quibus vix tandem septimo die, qui praescriptus absolvendae 
parabolae fuerat, ante occasum solis comperta soluta sunt, atque in hunc 
modum relata:
-----------------------------------------------------------
Quid fortius leone? Quid dulcius melle? Et ille respondit: nec muliere 
aliquid perfidiosius: Nam si non domuissetis vitulam meam, numquam intelligeretis 
parabolam meam; et statim descendit in Ascalonem et triginta viros peremit, 
quorum exuvias auferens, eos qui propositam quaestionem solverant, promisso 
munere donavit.
        

          18.
          Abstinuit autem conjugio puellae, cujus perfidiam deprehenderat, 
atque in patriam domum sese recepit. Turbataque animi juvencula, quae indignationem 
laesi, ferociam fortissimi fraudi sibi futuram justa formidine perhorresceret, 
in alterius viri concessit nuptias; quem tamen paranymphum sibi Samson 
quasi fidum sodalem, cum duceret eam uxorem, adsciverat. Nec sic tamen, 
praetento licet conjugio,
-----------------------------------------------------------
offensionis periculum avertit. Namqueubi res prodita, volentique ad 
conjugem redire interclusa copia, quod pater eam alii viro nupsisse diceret, 
sororem sane ejus, si vellet, ducere liceret; stimulo injuriae exulceratus, 
publicam excogitavit ultionem capessere domesticae contumeliae indignatione: 
correptisque trecentis vulpibus, adulta aestate, cum jam matura essent 
in agris frumenta, binas sibi invicem caudam ad caudam ligavit, atque in 
medium earum ardentem inseruit facem, nodoque adstrinxit inexsolubili, 
et ultor injuriae super manipulos messis dimisit frumentariae, quam secuerant 
incolae Palaestinorum. At illae igni exterritae, quacumque praecipites 
convolvebantur, spargebant incendium, et exurebant spicas eorum. Quo dispendio
-----------------------------------------------------------
commoti, quod omnes sibi locorum fructus interierant, factum principibus 
suis intimaverunt. Et illi miserunt viros in Thamnatam, qui mulierem quae 
variato fidem conjugio mutaverat, ac totam ejus domum parentesque igni 
involvere; quod ea causa suae vastitatis et injuriae foret: nec oportuisse 
laedi virum pronuntiantes, qui posset malo publico se ulcisci.
        

          19.
          Nec tamen Samson populis Palaestinorum delicti gratiam fecit, 
atque eo vindictae fine contentus fuit: sed concidit eos strage maxima, 
plurimique eorum ferro interiere. Ipse autem concessit in Etam, ad torrentem 
in deserto. Petra illic erat munitio tribus Juda. Palaestini vero, ut qui 
eum non auderent lacessere, nec munitionis praerupta arduaque
-----------------------------------------------------------
superare, tribum Juda denuntiato adorsi urgere praelio, cum justa referri 
cernerent, quod subditos 848 sibi et tributarios perditum iri nequaquam 
verum et aequum atque ex usu videretur publico, pro alieno praesertim facinore: 
consulentes in medium,
-----------------------------------------------------------
tradi sibi designatorem tanti flagitii postulaverunt, atque ita illis quod 
ab eo commissum, futurum sine noxa esset.
        

          20.
          Qua praescripta sibi conditione, viri de tribu Juda tria millia 
ex suis congregantes ascenderunt ad eum, et praefato quod essent subdititii 
Palaestinorum, quibus sibi necessitas obediendi non ex arbitrio, sed ex 
periculi formidine maneret; facti sui invidiam retorquebant in eos, qui 
jus cogendi habebant. Tum ille: Et quae, inquit, justitiae forma est, genus 
Abrahamidarum, ut circumscriptae primo conjugis, deinde abductae perniciosa 
mihi vindicta sit, et sine periculo domesticam injuriam non licuerit ulcisci? 
Tantumne inclinatis animos ad turpe vernularum obsequium; ut exsecutores 
vos alienae
-----------------------------------------------------------
praebeatis insolentiae, atque in vosmet ipsos vertatis manus? Si pereundum 
est, quia dolorem habui liberum, juvat perire manibus Palaestinorum. Tentata 
domus, sollicitata uxor: si non licuit mihi vivere sine eorum fraude, saltem 
liceat mori sine meorum scelere. Retuli ego acceptam injuriam, non intuli? 
Vos aestimate an digna vicissitudo fuerit. Illi de damno fructuum queruntur, 
ego de conjugis amissione: conferte manipulos messis, et sociam thori. 
Dolorem meum ipsi probarunt, cujus injurias vindicaverunt. Videte quo vos 
ministerio dignos putant. A vobis eum in mortem affici volunt, quem ipsi 
ultione dignum de iis, qui laeserant, judicaverunt, et qui vindictae praebuere 
ministerium. Sed si adeo subdita superbis colla geritis, tradite me
-----------------------------------------------------------
hostium manibus; vos nolite occidere. Non mortem abnuo, sed vestrum fugio 
contagium. Verum si formidine ceditis insolentibus, alligate vinculis manus: 
inermes licet, invenient sibi arma nodis solutae. Certe conditioni impositae 
satis futurum arbitrati sunt, si viventem in potestatem daretis.
        

          21.
          Quibus illi auditis, quamvis tria millia virorum ascenderant, 
sacramentum dederunt quod a se vitae ejus vis nulla irrogaretur; tantummodo 
patiens vinculorum esset, ut deditionem ejus patrarent, quo vacui fierent 
ejus, cujus arguebantur, facinoris.
        

          22.
          Accepta itaque fide, spelaeo egressus, deseruit petrae munitionem: 
ac duobus innexus funibus, ubi appropinquare accitos ad suscipiendum Palaestinorum
-----------------------------------------------------------
validos videt, infremuit spiritu, et universa dirupit vincula; atque arripiens 
maxillam asini
-----------------------------------------------------------
jacentem, percussit mille viros, fugavit alios grandi virtutis spectaculo; 
cum inermi et uni cederent armatorum agmina. Et qui cominus ausi fuerant 
congredi, facili negotio, nullo labore obtruncati; aliis fuga exitium dempsit. 
Unde hodieque Agon loco 849 nomen est, quod ibi Samson gloriosum certamen 
virtute egregia consummaverit.
        

          23.
          Sed utinam quam fortis in hostem, tam moderatus in victoria fuisset. 
Verum quod facile usu venit, insolens rerum secundarum animus, qui debuit 
eventum pugnae divino favori et praesidio deferre, sibi arrogavit, dicens: 
In maxilla asinae delevi mille viros. Nec aram statuit Deo nec hostiam 
immolavit: sed negligens sacrificii, assumptor gloriae, ut triumphum suum 
perpetuo consecraret nomine,
-----------------------------------------------------------
vocavit locum Maxillae interfectionem.
        

          24.
          Et mox siti graviter coepit inardescere, et potus deerat, nec 
jam ferre ac tolerare poterat. Unde intelligens quod nihil tam facile esset 
humanae opis, quod sine divino adjumento non difficile foret, exclamavit 
atque obsecravit, ne sibi Deus omnipotens in offensam verteret, quod imprudenter 
incauto sermone sibi aliquid assignavisset. Quinetiam illam victoriam Deo 
deputabat dicens: Tu dedisti in manu servi tui salutem magnam hanc, et 
nunc subvenit; quia ecce morior siti, et in potestatem eorum de quibus 
tantum donasti triumphum, sitis necessitate adjudicor. Quomodo Dei misericordia, 
cum projecisset ille maxillam, aperuit scissuram ejus, et fons erupit ex 
ea, et bibit Samson, et resumpsit spiritum,
-----------------------------------------------------------
et vocavit locum invocationem fontis, eo quod victoriae jactantiam invocationis 
precibus emendasset: ita diversa judicia mature edita, quod et arrogantia 
cito offensam incurreret, et humilitas sine ulla offensione sese reconciliaret.
        

          25.
          Verum ubi decursa serie bellum Palaestinorum composuit, et suorum 
declinans ignaviam, et hostilem despiciens manum, Gazam sese contulit: 
ea civitas erat in locis Palaestinorum, et habitabat illic in diversorio. 
Quod cognitum Gazeihaudquaquam dissimulatione praeteterierunt, sed 
festinantes circumdederunt diversorium ejus, et obsederunt universos aditus 
domus; ne fugam in nocte componeret. Itaque Samson cognito quid pararetur, 
compositas insidias noctis
-----------------------------------------------------------
medio praevertens, columnas domus manibus amplexus, materiem totam et culminis 
molem cervice
-----------------------------------------------------------
valida sustentans, in verticem montis altissimi transportavit, qui imminebat 
urbi Chebron, quae populis Hebraeis incolebatur.
        

          26.
          Sed cum libero et vago motu transgrederetur non solum regionis 
paternae terminos, sed etiam morum limites, et majorum observatione praescriptos, 
eam sibi futurae mox cladis pestem invenit. Namque parum fida expertus 
alienigenae uxoris prima connubia, qui debuisset cavere vel postea, rursus 
Dalilae mulieris fornicariae copulam non declinavit; et cum eam diligeret 
impense, tentandi se causam dolis hostilibus praestitit. Ascendentes enim 
Palaestini 850 ad eam, polliciti sunt pecuniam viritim daturos mille et 
centum denarios, si proderet eis in quo ille fiduciam virtutis suae constitutam
-----------------------------------------------------------
haberet: quo cognito, circumveniri et capi posset.
        

          27.
          At illa quae semel se pecuniae prostituerat,, astute satis 
et callide inter pocula et illecebras amoris quasi admirans fortitudinis 
ejus eminentiam, quaerere hoc coepit, quo tandem genere tantum praestaret 
reliquorum virtutibus; simul et quasi pavida atque sollicita orare, ut 
dilectae suae committeret, qui nexus astrictum alienae potestati substerneret. 
Ille autem adhuc sobrius et fortis animi adversus delinimenta meretricia 
dolum dolo retulit, dicens quia si vitibus virentibus adhuc et non aridis 
alligaretur, infirmitate corporis adaequaret aliorum similitudinem. « Quo 
Palaestini per Dalilam sibi comperto, cum vitea soporanti circumdedissent
-----------------------------------------------------------
vincula, quasi de improviso excitum, haud degenerem offendere notae et 
solitae fortitudinis; cum solutis nexibus, virtus libera multis licet, 
resisteret ac repugnaret.
        

          28.
          Sed ubi parum processit, rursus Dalila quasi derisa et conquerens 
repetere artes suas, et fidem amoris poscere non praetermittebat. Cui Samson 
validus adhuc consilii, dolum ridens, significavit ligatum se septem funibus, 
qui adhuc sine usu forent, venturum in potestatem hostium: sed et hoc frustra 
fuit. Tertio quoque tamquam de mysterio deprompsit, et jam lapsuro propior, 
si dissoluti essent crines septem capitis sui, et quasi in cubitum intexti, 
discederet ab eo virtus sua. Et hoc quoque lusit insidiarum fabricatores.
-----------------------------------------------------------

        

          29.
          At postremum cum illusum sibi toties procax
-----------------------------------------------------------
mulier deploravisset, indignam se habitam dolens, cui comitteretur arcanum 
dilecti; et id quod pro reremedio quaereret, ad proditionem suspectari 
videret, lacrymis fidem coegit: simul quia debebatur invictae ad id tempus 
fortitudinis viro, ut aerumnam incideret, saucius animi secretum aperit: 
praetendere in se virtutem Dei, et esse Domino sanctificatum, secundum 
ejus praeceptum comam pascere, quae si attonderetur, desineret Nazaraeus 
esse, et propriae virtutis usum amitteret. Palaestini per mulierem comperta 
infirmitate viri, sceleris mercedem afferunt, ut pretio obnoxia, dolum 
patraret.
        

          30.
          At illa meretriciis delinimentis fessum amoris in soporem compulit, 
et tonsore adhibito, septem crines capitis ejus admota novacula abscidit,
-----------------------------------------------------------
continuoque interdicti praevaricatione vires minutae. Denique ex somno 
expergitus: Faciam, inquit, sicut soleo: et excutiam me super adversarios; 
sed nec animi sui alacritatem, nec virtutem agnovit: nec vigor erat, 851 
nec gratia manebat. Itaque reputans secum quod improvide se mulieribus 
credidisset, et calvi ratus tentare ulterius aliquid damnatum infirmitatis 
caecitati oculos, vinculis manus praebuit, et compedibus innexus carcerem 
intravit multis sibi incognitum tempestatibus.
        

          31.
          Et jam processu temporiscrescere ei coma coeperat itaque 
cum esset celebre convivium, Palaestinorum conventui producitur de carcere 
Samson, ac statuitur in populi conspectu. Erant tria millia ferme hominum 
virilis ac muliebris
-----------------------------------------------------------
sexus; et gravibus eum insultabant conviciis, circumagebant ludibriis, 
quod durius et ultra ipsam captivitatis speciem viro ingenitae virtutis 
conscio tolerabatur. Nam vivere et mori naturae functio, ludibrio esse 
probro ducitur. Cupiens igitur tantam contumeliam vel ultione solari, vel 
morte in reliquum praevertere, simulato quod propter infirmitatem corporis 
et nodos compedum sustentare sese nequiret; poposcit a puero, qui dirigebat 
vias ejus, ut admoveret eum ad columnas proximas, quibus domus omnis suffulciebatur. 
Et admotus, utraque manu fulcra totius comprehendit aedificii, atque intentis 
ad festa sacrificii Palaestinis, quod Dagoni deo suo deferebant, per quem 
sibi adversarium suum datum in potestatem arbitrabantur, muliebris perfidiae 
dolos
-----------------------------------------------------------
beneficiis annumerantes coelestibus, exclamavit ad
-----------------------------------------------------------
Dominum dicens: Domine, adhuc semel memor pueri tui esto, ut pro duobus 
oculis meis vindictam tribuas de nationibus; ne dent gloriam suis diis, 
quod ipsis juvantibus, me in potestatem acceperint: nec vitam meam pluris 
facio. Moriatur anima mea cum Palaestinis, ut agnoscant sibi infirmitatem 
meam non minus quam virtutem exitialem fuisse.
        

          32.
          Concussit itaque columnas magna vi, ac dissolvit et comminuit 
eas: quas secuta ruina superioris culminis, et ipsum involvit, et universos, 
qui desuper aspectabant, praecipitavit. Ibi magna vis marium feminarumque 
promiscue exanimata, et triumphus quaesitus perempto et supra omnes superiores 
victorias haud quaquam degenere et decoloro exitu. Nam etsi inviolabilis 
ad id locorum et deinceps, atque incomparabilis in hac vita expertis belli
-----------------------------------------------------------
fuerit viris, tamen in morte se ipsum vicit, et insuperabilem gessit animum, 
ut contemneret, et 852 quasi pro nihilo haberet vitae finem omnibus formidolosum.
        

          33.
          Virtutis igitur fuit quod victoriarum numero diem clausit, nec 
captivum exitum, sed triumphalem invenit. Circumscriptum autem fuisse a 
muliere, naturae potius quam personae ascribendum; quia humana conditio, 
quam culpa inferior; premitur enim et cedit illecebris flagitiorum. Itaque 
cum Scriptura ei testificetur quod plures in morte, quam in lumine vitae 
istius positus occiderit, videtur ad adversariorum magis exitium captus, 
quam quo ipse dejectior fieret, aut minor esset: non est enim se expertus 
inferiorem, cujus sepultura praestantior, quam potentia
-----------------------------------------------------------
fuit. Denique non telis, sed cadaveribus hostium pressus et humatus est, 
proprio tectus triumpho, clarum insigne relinquens posteris; eo quod populum 
suum, quem captivum invenerat, viginti annis in libertate judicio suo rexit, 
et sepultus in patrio solo libertatis haeredem dimisit.
-----------------------------------------------------------

        

          34.
          Hoc ergo exemplo liquet alienigenarum consortia refugienda; ne 
pro charitate conjugii proditionis insidiae succedant. Vale, et nos dilige, 
quia nos te diligimus.
        
      


        EPISTOLA XX.
Narrat sorori quae Mediolani per dies aliquot propter basilicam, quam Ariani 
petebant evenere, quomodo a Valentiniani ministris ipse fuerit compellatus, 
populus autem reclamaverit: deinde quomodo missis decanis ad basilicam 
invadendam, raptus fuerit a populo Castulus Arianus, cujus occasione, licet 
sua ipsius cura liberati variae secutae sunt condemnationes; post quae 
iterum interpellatus imperatoris nomine sanctus praesul magna constantia 
respondet. Addit postridie occupata basilica, milites se ad catholicos
-----------------------------------------------------------
transituros promisisse, nec populum de fortitudine quidquam remisisse: 
tentationes Job et maxime quas a muliere passus legitur, huic tempori accommodatas: 
interim liberatam basilicam, sed notarium sibi dura nuntiasse, quibus neutiquam 
motus fuerit: postremo prophetiae Jonae ad res praesentes adaptationem, 
populi ob liberatam basilicam, et multam mercatoribus remissam gaudium, 
verba Valentiniani ad comites, et suum ad Calligoni minas responsum subdit.
        
            1.
          Quoniam in omnibus fere epistolis sollicite quaeris de Ecclesia, 
accipe quid agatur. Postridie quam accepi litteras tuas, quibus significaveras 
quod te exagitarent somnia tua, moles inquietudinum gravium coepit moveri. 
Nec jam Portiana, hoc est, extramurana 853 basilica petebatur, sed basilica
-----------------------------------------------------------
nova, hoc est, intramurana, quae major est.
        

          2.
          Convenerunt me primo principes virtutum viri, comites consistoriani, 
ut et basilicam traderem, et procurarem, ne quid populus turbarum moveret. 
Respondi quod erat ordinis, templum Dei a sacerdote tradi non posse.
-----------------------------------------------------------

        

          3.
          Acclamatum est sequenti die in Ecclesia: etiam praefectus eo 
venit; coepit suadere vel ut basilica Portiana cederemus. Populus reclamavit. 
Ita tunc discessum est, ut intimaturum se imperatori diceret.
        

          4.
          Sequenti die, erat autem Dominica, post lectiones atque tractatum, 
dimissis catechumenis, symbolum aliquibus competentibus in baptisteriis 
tradebam basilicae. Illic nuntiatum est mihi comperto quod ad Portianam 
basilicam de palatio decanos misissent, et vela suspenderent, populi partem 
eo pergere. Ego tamen mansi in munere, missam facere coepi.
        

          5.
          Dum offero, raptum cognovi a populo Castulum quemdam, quem presbyterum 
dicerent Ariani. Hunc autem in platea offenderant transeuntes. Amarissime
-----------------------------------------------------------
flere, et orare in ipsa oblatione Deum coepi, ut subveniret, ne cujus sanguis 
in causa Ecclesiae fieret: certe ut meus sanguis pro salute non solum populi, 
sed etiam pro ipsis impiis effunderetur. Quid multa? Missis presbyteris 
et diaconibus, eripui injuriae virum.
-----------------------------------------------------------

        

          6.
          Condemnationes illico gravissimae decernuntur: primo in corpus 
omne mercatorum. Itaque sanctis diebus hebdomadis ultimae, quibus solebant 
debitorum laxari vincula, stridunt catenae, imponuntur collo innocentium, 
854 exiguntur ducenta pondo auri infra totum triduum. Respondent aliud 
se tantum aut duplum, si peterentur, daturos, dummodo servarent fidem. 
Erant pleni carceres negotiatoribus.
        

          7.
          Palatina omnia officia, hoc est, memoriales, agentes in rebus, 
apparitores diversorum comitum temperare a processu jubentur, specie qua 
seditioni interesse prohibebantur: honoratis multa minabantur gravissima, 
nisi basilicam traderent. Fervebat persecutio: ac si aperuissent portam, 
prorupturi in omne facinus videbantur.
-----------------------------------------------------------

        

          8.
          Convenior ipse a comitibus et tribunis, ut basilicae fieret matura 
traditio, dicentibus imperatorem jure suo uti, eo quod in potestate ejus 
essent omnia. Respondi, si a me peteret, quod meum esset, id est, fundum 
meum, argentum meum, quidvis hujusmodi meum, me non refragaturum; quamquam
-----------------------------------------------------------
omnia quae mei sunt, essent pauperum: verum ea quae sunt divina, imperatoriae 
potestati non esse subjecta. Si patrimonium petitur, invadite: si corpus, 
occurram. Vultis in vincula rapere? vultis in mortem? voluptati est mihi. 
Non ego vallabor circumfusione populorum, nec altaria tenebo vitam obsecrans, 
sed pro altaribus gratius immolabor.
        

          9.
          Horrebam quippe animo, cum armatos ad basilicam Ecclesiae occupandam 
missos cognoscerem; ne dum basilicam vindicant, aliqua strages fieret, 
quae in perniciem totius vergeret civitatis. Orabam ne tantae urbis vel 
totius Italiae busto superviverem. Detestabar invidiam fundendi cruoris, 
offerebam jugulum meum. 855 Aderant Gothi tribuni, adoriebar eos, dicens: 
Propterea vos possessio Romana
-----------------------------------------------------------
suscepit, ut perturbationis publicae vos praebeatis ministros? Quo transibitis, 
si haec deleta fuerint?
        

          10.
          Exigebatur a me, ut compescerem populum. Referebam in meo jure 
esse, ut non excitarem: in Dei manu, uti mitigaret. Postremo si me incentorem 
putaret, jam in me vindicari oportere, vel abduci me in quas vellet terrarum 
solitudines. His dictis, illi abierunt: ego in basilica veteri totum exegi 
diem. Inde domum cubitum me recepi, ut si quis abducere vellet, inveniret 
paratum.
        

          11.
          Ante lucem ubi pedem limine extuli, circumfuso milite occupatur 
basilica. Idque a militibus imperatori mandatum dicitur, ut si prodire 
vellet, haberet copiam; se tamen praesto futuros, si viderent eum cum catholicis 
convenire: alioquin se ad eum
-----------------------------------------------------------
coetum, quem Ambrosius cogeret, transituros.
        

          12.
          Prodire de Arianis nullus audebat; quia nec quisquam de civibus 
erat, pauci de familia regia, nonnulli etiam Gothi. Quibus ut olim plaustra 
sedes erat, ita nunc plaustrum Ecclesia est. Quocumque femina ista processerit, 
secum suos omnes coetus vehit.
        

          13.
          Circumfusam basilicam esse gemitu populi intellexi: sed dum leguntur 
lectiones, intimatur mihi plenam populi esse basilicam etiam novam: majorem 
videri plebem, quam cum essent omnes liberi: lectorem efflagitari. Quid 
plura? Milites ipsi, qui videbantur occupasse basilicam, cognito quod praecepissem, 
ut abstinerentur a communionis consortio, ad conventum hunc nostrum venire 
coeperunt.
-----------------------------------------------------------
Quibus visis, turbantur mulierum animi, proripit se una. Ipsi tamen milites 
se ad orationem venisse,
-----------------------------------------------------------
non ad praelium loquebantur. Clamavit aliqua populus. Quam moderate, quam 
constanter, quam fideliter poscebat, ut ad illam pergeremus basilicam! 
In illa quoque basilica fertur quod populus praesentiam flagitabat meam.
        

          14.
          Tunc ego hunc adorsus sermonem sum: Audistis, filii, librum Job 
legi, qui solemni munere est decursus et tempore. Scivit ex usu hunc librum 
etiam diabolus intimandum, quo virtus omnis suae tentationis aperitur et 
proditur; et ideo se hodie motu majore concussit. Sed gratias Deo nostro, 
qui vos ita firmavit fide atque patientia. Unum Job miraturus ascenderam, 
omnes Job quos mirarer, inveni. In singulis vobis Job revixit, in singulis 
sancti illius patientia et virtus refulsit. Quid enim praesentius
-----------------------------------------------------------
dici potuit a christianis viris, quam id quod hodie in vobis Spiritus sanctus 
est locutus? Rogamus, Auguste, non pugnamus: non timemus, sed rogamus. 
Hoc christianos decet, ut et tranquillitas pacis optetur, et fidei veritatisque 
constantia nec mortis revocetur periculo. Est enim 856 praesul Dominus, 
qui salvos faciet sperantes in se.
        

          15.
          Sed veniamus ad propositas lectiones. Videtis diabolo tentandi 
licentiam dari, ut boni probentur. Invidet iniquus bonis profectibus, 
tentat diversis modis. Tentavit sanctum Job in patrimonio, tentavit in 
filiis, tentavit in dolore corporis. Fortior in suo corpore tentatur, infirmior 
in alieno. Et mihi meas divitias, quas in vobis habeo, volebat auferre, 
et hoc tranquillitatis vestrae patrimonium
-----------------------------------------------------------
dissipare cupiebat. Vos quoque ipsos mihi bonos filios gestiebat eripere, 
pro quibus ego quotidie instauro sacrificium: vos ruinis quibusdam publicae 
perturbationis conabatur involvere. Duo igitur jam genera tentationis excepi. 
Et fortasse quia infirmiorem me Dominus Deus novit, adhuc in corpus meum 
non dedit potestatem. Etsi ipse cupiam, etsi offeram, adhuc me fortasse 
huic certamini imparem judicat, et diversis exercet laboribus. Nec Job 
ab isto coepit certamine, sed in hoc consummavit.
        

          16.
          Tentatus est autem Job nuntiis coacervatis malorum, tentatus 
est etiam per mulierem, quae ait: Dic aliquod verbum in Deum, et morere. 
Videtis quanta subito moveantur, Gothi, arma, gentiles, multa mercatorum, 
poena sanctorum. Advertitis
-----------------------------------------------------------
quid jubeatur, cum mandatur: Trade basilicam, hoc est: Dic aliquod verbum 
in Deum, et morere. Nec
-----------------------------------------------------------
solum die adversum Deum, sed etiam fac adversus Deum. Mandatur: Trade altaria 
Dei.
        

          17.
          Urgemur igitur praeceptis regalibus, sed confirmamur Scripturae 
sermonibus, quae respondit: Tamquam una ex insipientibus locuta es. 
Non mediocris igitur ista tentatio; namque asperiores tentationes has esse 
cognovimus, quae fiunt per mulieres. Denique per Evam etiam Adam supplantatus 
est; eoque factum, ut a mandatis coelestibus deviaret. Quo errore 
cognito, praevaricatricis conscientiae reus latere cupiebat, sed latere 
non poterat; et ideo ait ei Deus: Adam, ubi es? hoc est, quid eras 
ante? ubi nunc esse coepisti? ubi te constitueram? quo ipse transgressus 
es? Agnoscis esse te nudum, quia bonae indumenta fidei
-----------------------------------------------------------
perdidisti. Folia sunt ista, quibus nunc velare te quaeris. Repudiasti 
fructum, sub foliis Legis latere cupis, sed proderis. Recedere a Domino 
Deo tuo propter unam mulierem desiderasti, propterea fugis quem videre 
quaerebas. Cum una muliere te abscondere maluisti, relinquere speculum 
mundi, incolatum paradisi, gratiam Christi.
        

          18.
          Quid dicam quod etiam Eliam Jezabel cruente persecuta est? 
quod Joannem Baptistam Herodias fecit occidi? Singulae tamen singulos, 
mihi quo minora longe merita, eo tentamenta graviora. Virtus infirmior, 
sed plus periculi. Succedunt sibi mulierum vices, alternantur odia, commenta 
variantur, seniores conveniuntur, 857 praetexitur regis injuria.
-----------------------------------------------------------
Quae ratio igitur est adversus hunc vermiculum gravioris tentationis, nisi 
quia non me, sed Ecclesiam persequuntur?
        

          19.
          Mandatur denique: Trade basilicam. Respondeo: Nec mihi fas est 
tradere, nec tibi accipere, Imperator, expedit. Domum privati nullo potes 
jure temerare, domum Dei existimas auferendam? Allegatur imperatori licere 
omnia, ipsius esse universa. Respondeo: Noli te gravare, Imperator, ut 
putes te in ea, quae divina sunt, imperiali aliquod jus habere. Noli te 
extollere, sed si vis diutius imperare, esto Deo subditus. Scriptum est: 
Quae Dei Deo, quae Caesaris Caesari. Ad imperatorem palatia pertinent, 
ad sacerdotem Ecclesiae. Publicorum tibi moenium jus commissum est, non 
sacrorum.
-----------------------------------------------------------
Iterum dicitur mandasse imperatorem: Debeo et ego unam basilicam habere. 
Respondi: Non tibi licet illam habere. Quid tibi cum adultera? Adultera 
est enim, quae non est legitimo Christi conjugio copulata.
        

          20.
          Dum haec tracto, suggestum est mihi cortinas regias esse collectas, 
refertam autem populo basilicam, praesentiam mei poscere; statimque eo 
converti sermonem meum, dicens: Quam alta et profunda oracula sunt Spiritus 
sancti! Matutinis horis lectum est, ut meministis fratres, quod summo animi 
dolore respondemus: Deus, venerunt gentes in haereditatem tuam. Et 
re vera venerunt gentes, et plus etiam quam gentes venerunt; venerunt enim 
Gothi, et diversarum nationum viri:
-----------------------------------------------------------
venerunt cum armis, et circumfusi occupaverunt basilicam. Hoc nos ignari 
tuae altitudinis dolebamus, sed nostra imprudentia aliud opinabatur.
        

          21.
          Venerunt gentes, sed vere in haereditatem tuam venerunt; qui 
enim gentes venerunt, facti sunt christiani. Qui ad invadendam haereditatem 
venerunt, facti sunt cohaeredes Dei. Defensores habeo, quos hostes putabam: 
socios teneo, quos adversarios aestimabam. Completum est illud quod de 
Domino Jesu David propheta cecinit, quia factus est in pace locus ejus, 
et: Ibi confregit cornua arcuum, scutum, gladium et bellum. Cujus 
enim hoc munus, cujus opus, nisi tuum, Domine Jesu? Videbas ad templum 
tuum armatos venire: hinc gemere populum, et frequentem adesse, ne basilicam 
Dei
-----------------------------------------------------------
tradere videretur: inde vim militibus imperari. Mors ante oculos mihi; 
ne quid inter haec furori liceret: inseruisti te, Domine, medium, et fecisti 
utraque unum. Compescuisti armatos, dicens profecto: Si ad arma concurritur, 
858 si in templo meo clausi commoventur, quae utilitas in sanguine meo? 
Gratias itaque tibi, Christe. Non legatus, neque nuntius, sed tu, domine, 
salvum fecisti populum tuum: conscidisti saccum meum, et praecinxisti me 
laetitia.
        

          22.
          Haec ego dicebam, miratus imperatoris animum studio militum, 
obsecratione comitum, precatu populi posse mitescere. Interea nuntiatur 
mihi missum notarium, qui mandata deferret. Concessi paululum, mandatum 
intimat. Quid tibi visum est,
-----------------------------------------------------------
inquit, ut contra placitum faceres? Respondi: Quod placitum sit ignoro, 
quidve temere factum dicatur, incertum habeo. Ait: Cur presbyteros ad basilicam 
destinasti? Si tyrannus es, scire volo; ut sciam quemadmodum me adversum 
te praeparem. Retuli dicens me nihil in praejudicium fecisse Ecclesiae: 
eo tempore quo audieram occupatam esse a militibus basilicam, gemitum tantummodo 
liberiorem habuisse, multisque adhortantibus ut eo pergerem, dixisse: Tradere 
basilicam non possum, sed pugnare non debeo. Postea vero quam cognoverim 
cortinas regias inde esse sublatas, cum me populus eo ire deposceret, direxisse 
presbyteros; me tamen noluisse ire, sed dixisse: Credo in Christo quod 
ipse nobiscum faciet imperator.
        

          23.
          Si haec tyrannidis videntur, habeo arma, sed
-----------------------------------------------------------
in Christi nomine: habeo offerendi mei corporis potestatem. Quid moraretur 
ferire, si tyrannum putaret? Veteri jure a sacerdotibus donata imperia, 
non usurpata: et vulgo dici quod imperatores sacerdotium magis optaverint, 
quam imperium sacerdotes. Christus fugit, ne rex fieret. Habemus tyrannidem 
nostram. Tyrannis sacerdotis, infirmitas est: Cum infirmor, inquit, tunc 
potens sum. Cavere tamen ne ipse sibi tyrannum faceret, cui Deus adversarium 
non excitavit. Non hoc maximum dicere, quod tyrannus ego sim Valentiniani, 
qui se meae legationis objectu queritur ad Italiam non potuisse transire. 
Addidi quia numquam sacerdotes tyranni fuerunt, sed tyrannos saepe sunt 
passi.
-----------------------------------------------------------

        

          24.
          Exactus est totus ille dies in moerore nostro: scissae tamen 
ab illudentibus pueris cortinae regiae. Ego domum redire non potui; quia 
circumfusi erant milites, qui basilicam custodiebant. Cum fratribus psalmos 
in ecclesiae basilica minore diximus.
        

          25.
          Sequenti die lectus est de more liber Jonae, quo completo, hunc 
sermonem adorsus sum: Liber lectus est, fratres, quo prophetatur quod peccatores 
in poenitentiam revertantur. Acceptum est ita, 859 ut speraretur in praesenti 
futurum. Addidi quod vir
-----------------------------------------------------------
justus etiam offensam contrahere voluisset, ne vel spectaret, vel denuntiaret 
excidium civitati. Et quod lugubre esset illud dictum, contristatus quoque 
sit, quod aruisset cucurbita. Deum quoque dixisse ad prophetam: Si tristis 
es pro cucurbita? Respondisse Jonam: Tristis. Dixisse Dominum, si illud 
doleret quod exusta esset cucurbita, quanto magis sibi curae esse oportere 
tantae plebis salutem! Et ideo excidium, quod paratum toti urbi fuerat, 
removisse.
        

          26.
          Nec mora, nuntiatur imperatorem jussisse, ut recederent milites 
de basilica: negotiatoribus quoque, quod exacti de condemnatione fuerant, 
redderetur. Quae tunc plebis totius laetitia fuit! qui totius populi plausus! 
quae gratiae! Erat autem dies quo sese Dominus pro nobis tradidit, quo 
in Ecclesia poenitentia relaxatur. Certatim hoc nuntiare milites,
-----------------------------------------------------------
irruentes in altaria, osculis significare pacis insigne. Tunc agnovi quod 
Deus vermem antelucanum percusserat, ut tota civitas servaretur.
        

          27.
          Haec gesta sunt, atque utinam jam finita! sed graviores motus 
futuros plena commotionis imperialia verba indicant. Ego tyrannus appellor, 
et plus etiam quam tyrannus. Nam cum imperatorem comites obsecrarent uti 
prodiret ad Ecclesiam; idque petitu militum facere se dicerent, respondit: 
Si vobis jusserit Ambrosius, vinctum me tradetis. Quid post hanc vocem 
supersit, considera. Quam vocem omnes cohorruerunt, sed habet a quibus 
exasperetur.
        

          28.
          Denique etiam speciali expressione Calligonus,
-----------------------------------------------------------
praepositus cubiculi, mandare mihi ausus est: Me vivo, tu contemnis Valentinianum? 
Caput tibi tollo. Respondi: Deus permittat tibi, ut impleas quod minaris; 
ego enim patiar quod episcopi, tu facies quod spadones. Atque utinam Deus 
avertat eos ab Ecclesia, in me omnia sua tela convertant, meo sanguine 
sitim suam expleant!
        
      


        860 EPISTOLA XXI.
Excusat Ambrosius quod vocatus non venerit ad consistorium, asserens in 
causa fidei vel ecclesiastica judicare nisi sacerdotes neminem debere; 
nec se in
-----------------------------------------------------------
eo contumacem, quod injuriam ordint suo non inurat. Addit Auxentium forte 
Judaeos aut infideles electurum judicum loco, id est, Christi inimicissimos: 
nec recusare quominus in Ecclesia vel in synodo de his disputaret: haec 
demum se coram fuisse dicturum, nisi a coepiscopis et populo esset prohibitus.
Clementissimo imperatori, et beatissimo Augusto VALENTINIANO, AMBROSIUS 
episcopus.
        
            1.
          Dalmatius me tribunus et notarius mandato, ut allegavit, clementiae 
convenit tuae, postulans ut et ipse judices legerem, sicut elegisset Auxentius. 
Nec tamen expressit eorum nomina, qui fuerant postulati: sed id addidit, 
quod in consistorio esset futura certatio, arbitro pietatis judicio tuae.
        

          2.
          Cui rei respondeo, ut arbitror, competenter. Nec quisquam contumacem 
judicare me debet, cum hoc asseram, quod augustae memoriae pater tuus non 
solum sermone respondit, sed etiam legibus suis
-----------------------------------------------------------
sanxit: In causa fidei vel ecelesiastici alicujus ordinis eum judicare 
debere, qui nec munere impar sit, nec jure dissimilis; haec enim verba 
rescripti sunt, hoc est, sacerdotes de sacerdotibus voluit judicare. Quinetiam 
si alias quoque argueretur episcopus, et morum esset examinanda causa, 
etiam haec voluit ad episcopale judicium pertinere.
        

          3.
          Quis igitur contumaciter respondit clementiae tuae? Ille qui 
te patris similem esse desiderat, an qui vult esse dissimilem? Nisi forte 
vilis quibusdam tanti imperatoris aestimatur sententia, cujus et fides 
confessionis constantia comprobata est, et sapientia melioratae reipublicae 
profectibus praedicatur.
        

          4.
          Quando audisti, clementissime Imperator, in
-----------------------------------------------------------
causa fidei laicos de episcopo judicasse? Ita ergo quadam adulatione curvamur, 
ut sacerdotalis juris simus immemores, et quod Deus donavit mihi, hoc ipse 
aliis putem esse credendum? Si docendus est episcopus a laico, quid sequetur? 
Laicus ergo disputet,
-----------------------------------------------------------
et episcopus audiat: episcopus discat a laico. At certe 861 si vel Scripturarum 
seriem divinarum, vel vetera tempora retractemus, quis est qui abnuat in 
causa fidei, in causa, inquam, fidei episcopos solere de imperatoribus 
Christianis, non imperatores de episcopis judicare?
        

          5.
          Eris, Deo favente, etiam senectutis maturitate provectior, et 
tunc de hoc censebis qualis ille episcopus sit, qui laicis jus sacerdotale 
substernit. Pater tuus, Deo favente, vir maturioris aevi, dicebat: Non 
est meum judicare inter episcopos; tua nunc dicit clementia: Ego debeo 
judicare. Et ille baptizatus in Christo inhabilem se ponderi tanti putabat 
esse judicii: clementia tua, cui adhuc emerenda baptismatis sacramenta 
servantur, arrogat de fide judicium; cum fidei ipsius sacramenta non noverit?
        

          6.
          Quales autem elegerit judices, possumus existimationi relinquere, 
quando eorum nomina timet
-----------------------------------------------------------
prodere. Veniant plane, si qui sunt, ad Ecclesiam: audiant cum populo, 
non ut quisquam judex resideat, sed ut unusquisque de suo affectu habeat 
examen, eligat quem sequatur. Agitur de istius Ecclesiae sacerdote: si 
audierit illum populus, et putaverit melius disputare, sequatur fidem ejus: 
non invidebo.
        

          7.
          Omitto quia jam ipse populus judicavit: taceo quia eum, quem 
habet, de patre tuae clementiae postulavit: taceo quia pater pietatis tuae 
quietem futuram spopondit, si electus susciperet sacerdotium. Hanc fidem 
secutus sum promissorum.
        

          8.
          Quod si de aliquorum peregrinorum assentatione se jactat, ibi 
sit episcopus, unde sunt ii, qui eum episcopatus putant nomine esse donandum.
-----------------------------------------------------------
Nam ego nec episcopum novi, nec unde sit scio.
        

          9.
          Ubi illud constituimus, Imperator, quod jam ipse tuum judicium 
declarasti; immo etiam dedisti leges, nec cui esset liberum aliud judicare? 
Quod cum praescripsisti aliis, praescripsisti et tibi: Leges
-----------------------------------------------------------
enim imperator fert, quas primus ipse custodiat. Visne igitur experiar, 
ut incipiant ii, qui judices eliguntur, aut adversus tuam venire sententiam, 
aut certe excusare quod imperatoris tam severo, et tam districto imperio 
non potuerint obviare?
        

          10.
          Sed hoc contumacis, non modesti est sacerdotis. Ecce, imperator, 
legem tuam jam ex parte rescindis: sed utinam non ex parte, sed in universum! 
legem enim tuam nollem esse supra Dei legem. Dei lex nos docuit quid sequamur, 
humanae leges hoc docere non possunt. Extorquere solent timidis commutationem, 
fidem inspirare non possunt. 862
        

          11.
          Quis erit igitur ille, qui cum legat per tot provincias uno momento 
esse mandatum, ut quicumque obviaverit imperatori, feriatur gladio: quicumque
-----------------------------------------------------------
Dei templum non tradiderit, protinus occidatur? quis, inquam, est qui possit 
vel unus, vel inter paucos dicere imperatori: Lex tua mihi non probatur? 
Non permittitur hoc dicere sacerdotibus, permittitur laicis? Et judicabit 
de fide, qui aut gratiam sperat, aut metuit offensam?
        

          12.
          Deinde ipse committam, ut eligam judices laicos, qui cum tenuerint 
fide veritatem, aut proscribantur, aut necentur, quod lex de fide lata 
decernit? Ego igitur aut praevaricationi offeram homines, aut poenae?
        

          13.
          Non tanti est Ambrosius, ut propter se dejiciat sacerdotium. 
Non tanti est unius vita, quanti est dignitas omnium sacerdotum, quorum 
de consilio ista dictavi, intimantibus ne forte etiam gentilis
-----------------------------------------------------------
esset aliquis, aut Judaeus, qui ab Auxentio esset electus, quibus traderemus 
de Christo triumphum, si de Christo judicium committeremus. Quid illos 
aliud, nisi Christi injuriam audire delectat? Quid illis aliud potest placere, 
nisi (quod absit) ut Christi divinitas denegetur? Cum iis plane bene convenit 
, qui creaturam Christum dicit, quod etiam gentiles ac Judaei promptissime 
confitentur.
        

          14.
          Hoc scriptum est in Ariminensi synodo; meritoque concilium illud 
exhorreo, sequens tractatum concilii Nicaeni, a quo me nec mors, nec gladius 
poterit
-----------------------------------------------------------
separare. Quam fidem etiam parens clementiae tuae Theodosius beatissimus 
imperator et sequitur, et probavit. Hanc fidem Galliae tenent, hanc Hispaniae, 
et cum pia divini Spiritus confessione custodiunt.
        

          15.
          Si tractandum est, tractare in Ecclesia didici: quod majores 
fecerunt mei. Si conferendum de fide, sacerdotum debet esse ista collatio, 
sicut factum est sub Constantino augustae memoriae principe, qui nullas 
leges ante praemisit, sed liberum dedit judicium sacerdotibus. Factum est 
etiam sub Constantio augustae memoriae imperatore, paternae dignitatis 
haerede: sed quod bene coepit, aliter consummatum est. Nam episcopi sinceram 
primo scripserant fidem: sed dum volunt quidam de fide intra palatium judicare, 
id egerunt, ut circumscriptionibus
-----------------------------------------------------------
illa episcoporum judicia mutarentur. Qui tamen inflexam statim revocavere 
sententiam. Et certe major numerus Arimini, Nicaeni concilii fidem probavit, 
 decreta damnavit. 863
        

          16.
          Si ad synodum provocat Auxentius, ut de fide disputet (licet 
non sit necesse propter unum tot episcopos fatigari, qui etiam si angelus 
de coelo esset, paci Ecclesiarum non deberet praeferri);, cum audiero synodum 
congregari, et ipse non deero. Tolle igitur legem, si vis esse certamen.
        

          17.
          Venissem, imperator, ad consistorium clementiae tuae, ut haec 
coram suggererem; si me vel episcopi, vel populus permisissent, dicentes 
de fide in Ecclesia coram populo debere tractari.
        

          18.
          Atque utinam, Imperator, non denuntiasses,
-----------------------------------------------------------
ut quo vellem pergerem! Quotidie prodibam, nemo me asservabat. Debuisti 
me, quo volueras, destinare, quem ipse omnibus offerebam. Nunc mihi a sacerdotibus 
dicitur: Non multum interest, utrum volens relinquas, an tradas altare 
Christi; cum enim reliqueris, trades.
        

          19.
          Atque utinam liquido mihi pateret quod Arianis Ecclesia minime 
traderetur! sponte me offerrem tuae pietatis arbitrio. Sed si ego solus 
interstrepo, cur etiam de aliis omnibus invadendis Ecclesiis est praeceptum? 
Utinam confirmetur, ut Ecclesiis nullus
-----------------------------------------------------------
molestus sit! Opto ut de me, qualis videtur, sententia proferatur.
        

          20.
          Dignanter igitur, Imperator, accipe quod ad consistorium venire 
non potui. Ego in consistorio nisi pro te stare non didici: et intra palatium 
certare non possum, qui palatii secreta nec quaero, nec novi.
        

          21.
          Ego Ambrosius episcopus hunc libellum obtuli clementissimo imperatori, 
et beatissimo augusto Valentiniano.
        
      


        SERMO CONTRA AUXENTIUM DE BASILICIS TRADENDIS.
Populi ob imperialem jussum sollicitudinem levaturus, responsum suum exponit, 
additque ad consistorium se non ivisse, quod basilicae traditionem esset 
veritus.
-----------------------------------------------------------
Tum adversariis ad disceptandum in Ecclesia provocatis, negat se armis 
exterreri: suoque de sacris vasis responso memorato, paratum se ad certamina 
esse testatur. Eludi non posse Dei decretum, nec praesidium ipsius superari, 
sed in servis suis pati eumdem velle. Cum ipse antea non fuerit captus, 
liquere quam inaniter haeretici tumultuentur. Deinde ubi Nabuthae historiam, 
et Christi ingressum in Jerusalem rei praesenti accomodavit, Auxentii perstringit 
crudelem legem, solutisque Arianorum objectionibus, libenter se coram populo 
disputaturum praedicat: Auxentium vero jam a paganis, quos in judices elegerat, 
damnatum, sicut et a Paulo et Christo ipso. Quod idem haereticus ad Caesarem 
provocaret, eum oblitum anni superioris: et , dum servis
-----------------------------------------------------------
Christi conflant invidiam, multo pejores esse Judaeis: Ecclesiam enim non 
Caesaris, sed Christi praeferre imaginem. Sub quae ubi pauca de suo responso 
et hymnis adjecit, se non inobedientem, at imperatorem Ecclesiae filium, 
et Auxentium plusquam Judaeum esse declarat.
        
            1.
          Video vos praeter solitum subito esse turbatos, atque  
mei. Miror 864 quid hoc sit, nisi forte quia per tribunos me vidistis aut 
audistis imperiali mandato esse conventum; ut quo vellem, abirem hinc: 
et si qui vellent, sequendi potestatem haberent. Metuistis ergo ne Ecclesiam 
desererem, et dum saluti meae timeo, vos relinquerem? Sed quid et ipse 
mandaverim, potuistis advertere: deserendae Ecclesiae mihi voluntatem subesse 
non
-----------------------------------------------------------
posse; quia plus Dominum mundi, quam saeculi hujus imperatorem timerem: 
sane si me vis aliqua
-----------------------------------------------------------
abduceret ab Ecclesia, carnem meam exturbari posse, non mentem: paratum 
me esse, ut si ille faceret, quod solet esse regiae potestatis; ego subirem, 
quod sacerdotis esse consuevit.
        

          2.
          Quid ergo turbamini? Volens numquam vos deseram, coactus repugnare 
non novi. Dolere potero, potero flere, potero gemere: adversus arma, milites, 
Gothos quoque lacrymae meae arma sunt; talia enim munimenta sunt sacerdotis. 
Aliter nec debeo, nec possum resistere: fugere autem et relinquere Ecclesiam 
non soleo; ne quis gravioris poenae metu factum interpretetur. Scitis et 
vos ipsi quod imperatoribus soleam deferre, non cedere: suppliciis me libenter 
offerre, nec metuere quae parantur.
        

          3.
          Utinam essem securus quod Ecclesia haereticis
-----------------------------------------------------------
minime traderetur? Ad palatium imperatoris irem libenter, si hoc congrueret 
sacerdotis officio; ut in palatio magis certarem, quam in Ecclesia. Sed 
in consistorio non reus solet Christus esse, sed judex. Causam fidei in 
Ecclesia agendam quis abnuat? Si quis confidit, huc veniat: inclinatum 
jam vel imperatoris judicium, quod lata lege patefecit, quod impugnat fidem: 
vel sperata ambientium quorumdam studia non requirat. Non committo, ut 
quisquam vendat injuriam Christi.
        

          4.
          Circumfusi milites, armorum crepitus, quibus vallata est Ecclesia, 
fidem non terrent meam: sed mentem exagitant, ne dum me tenetis, perniciosum 
aliquid vestrae oboriatur saluti. Ego enim jam didici non timere: sed vobis 
timere plus coepi. Sinite, quaeso,
-----------------------------------------------------------
vestrum sacerdotem congredi: habemus adversarium qui lacessit; adversarius 
enim noster diabolus, sicut leo rugiens circuit, quaerens quem devoret, 
ut apostolus dixit. Accepit sine dubio, accepit (non fallimur, sed 
admonemur) tentandi hujusmodi potestatem; ne forte corporis mei vulneribus 
possim a fidei intentione revocari. Legistis et vos quia multis his tentavit 
sanctum Job diabolus: ad postremum potestatem hujusmodi petiit, et accepit, 
ut tentaret corpus ejus, quod perfudit ulceribus. 865
        

          5.
          Cum esset propositum ut Ecclesiae vasa jam traderemus, hoc responsi 
reddidi: me, si de meis aliquid posceretur, aut fundus, aut domus, aut 
aurum, aut argentum, id quod mei juris esset, libenter offerre: templo 
Dei nihil posse decerpere,
-----------------------------------------------------------
nec tradere illud, quod custodiendum, non tradendum acceperim. Deinde consulere 
me etiam imperatoris
-----------------------------------------------------------
saluti; quia nec mihi expediret tradere, nec illi accipere; accipiat enim 
vocem liberi sacerdotis, si vult sibi esse consultum, recedat a Christi 
injuria.
        

          6.
          Haec plena humilitatis sunt, et, ut arbitror, plena affectus 
ejus quem imperatori debet sacerdos. Sed quia lucta nobis est non solum 
adversus carnem et sanguinem; sed etiam, quod gravius est, adversus spiritalia 
nequitiae, quae sunt in coelestibus, tentator ille diabolus per ministros 
suos certamen auget, vulneribus corporis mei experiendum arbitratur. Scio, 
fratres, vulnera haec, quae pro Christo excipimus, non esse vulnera, quibus 
vita non amittitur, sed propagatur. Sinite, quaeso, esse certamen: spectatores 
vos esse decet. Considerate
-----------------------------------------------------------
quia si quidem habet civitas vel athletam, vel alterius nobilis artis peritum, 
optat offerre certamini. Cur in majoribus rebus repudiatis, quod vel in 
minoribus velle consuestis? Non metuit arma, non barbaros, qui mortem non 
timet, qui nulla carnis voluptate retinetur.
        

          7.
          Certe si Dominus huic nos certamini deputavit, frustra pervigiles 
tot noctibus et diebus custodias exhibuistis et excubias: implebitur Christi 
voluntas. Omnipotens enim noster est Dominus Jesus, haec est fides nostra; 
et ideo quod fieri mandat, implebitur: nec convenit nos divinae obviare 
sententiae.
        

          8.
          Audistis quod hodie lectum sit: Pullum sibi asinae Salvator per 
apostolos jussit adduci, mandavitque ut si quis resisteret, diceretur: 
Dominus operam
-----------------------------------------------------------
ejus desiderat. Quid si et nunc pullum istum asinae, hoc est, ejus 
animalis quod gravem sarcinam portare consuevit, sicut est humana conditio, 
cui dicitur: Venite ad me, omnes qui laboratis, et onerati estis, et ego 
vos reficiam: tollite jugum meum, quia leve est; quid si inquam, pullum 
istum ad se modo jussit adduci, missis apostolis illis, qui jam exuti corpore 
incomprehensibilem oculis nostris Angelorum speciem gerunt? Nonne si ab 
aliquo resistatur, dicent: Dominus operam ejus desiderat? Si resistat vel 
vitae hujus cupiditas, si resistat caro et sanguis, si resistat conversatio 
corporalis; quia aliquibus forsitan grati videmur. Sed qui nos hic diligit, 
multo amplius diliget, si sinat fieri hostiam Christi; quia dissolvi, et 
cum Christo
-----------------------------------------------------------
esse multo melius: etsi manere in carne magis necessarium propter vos. 
Nihil est ergo quod vereamini, fratres dilectissimi; scio enim quia quidquid 
passus fuero, pro Christo patiar. Et 866 legi quod eos timere non debeam, 
qui possunt carnem occidere. Et audivi dicentem: Qui perdiderit animam
-----------------------------------------------------------
suam propter me, inveniet eam.
        

          9.
          Ergo si vult Dominus, certum est quod nullus obsistat. Quod si 
adhuc nostra differt certamina, quid veremini? Servum Christi non custodia 
corporalis, sed Domini providentia sepire consuevit.
        

          10.
          Turbati estis quia apertas reperistis geminas fores, quas captus 
oculis quidam, dum hospitium proprium repetit, patefecisse memoratur. In 
quo cognoscite quod nihil suffragetur humana custodia. Ecce unus qui videndi 
munus amisit, solvit vestra universa munimina, et custodias lusit: Dominus 
autem suae misericordiae custodiam non amisit. Nonne ante biduum, ut meministis, 
etiam illud repertum est, quod a parte laeva basilicae ingressus quidam 
pervius fuit, quem putabatis clausum esse atque munitum?
-----------------------------------------------------------
Sepserunt nempe armati basilicam, explorabant hos atque illos aditus: caecitate 
perfusi sunt, ut quod apertum erat videre non possent: itaque per plurimas 
noctes quod apertum fuerit, non ignoratis. Desinite ergo sollicitari; quia 
hoc erit, quod Christus jubet, et quod esse expedit.
        

          11.
          Denique exempla vobis Legis proferam. Elisaeus quaerebatur a 
rege Syriae, missus erat exercitus qui eum caperet, circumvallatus erat 
undique: coepit timere ejus servulus; quia servulus erat, hoc est, non 
erat liberae mentis et liberae potestatis. Petivit aperiri ejus oculos 
sanctus propheta, et ait: Respice, et vide quanto plures sint pro nobis, 
quam contra nos. Et respexit, et vidit angelorum millia. Advertistis 
igitur quod servulos
-----------------------------------------------------------
Christi ii magis custodiant, qui non videntur, quam qui videntur. Sed et 
illi si custodiunt, vestris custodiunt orationibus advocati: legistis nempe 
eos ipsos, qui Elisaeum quaerebant, ingressos esse Samariam ad eum ipsum, 
quem capere gestiebant: cui non solum non potuerunt nocere; sed ipsius 
adversus quem venerant, intercessione servati sunt.
        

          12.
          Petrus quoque apostolus utriusque rei vobis edat exemplum. 
Nam ubi eum Herodes quaesivit et cepit, recepit in carcerem; non enim recesserat 
Dei servulus, sed steterat timoris ignarus. Orabat pro eo Ecclesia, sed 
apostolus in carcere quiescebat, quod est indicium non timentis. Missus 
est Angelus qui dormientem excitaret, per quem Petrus productus e carcere, 
mortem ad tempus
-----------------------------------------------------------
evasit.
        

          13.
          Idem Petrus postea, victo Simone, cum praecepta Dei populo seminaret, 
doceret castimoniam, excitavit animos gentilium: quibus eum quaerentibus, 
christianae animae deprecatae sunt, ut paulisper cederet. Et quamvis esset 
cupidus passionis, tamen
-----------------------------------------------------------
contemplatione populi precantis inflexus est; rogabatur enim ut 867 ad 
instituendum et confirmandum populum se reservaret. Quid multa? Nocte muros 
egredi coepit, et videns sibi in porta Christum occurrere, urbemque ingredi, 
ait: Domine: quo vadis? Respondit Christus: Venio iterum crucifigi. Intellexit 
Petrus ad suam crucem divinum pertinere responsum; Christus enim non poterat 
iterum crucifigi, qui carnem passione susceptae mortis exuerat: Quod enim 
mortuus est, peccato mortuus est semel: quod autem vivit, vivit Deo. 
Intellexit ergo Petrus quod iterum Christus crucifigendus esset in servulo. 
Itaque sponte remeavit; interrogantibus Christianis responsum reddidit, 
statimque correptus, per crucem suam honorificavit
-----------------------------------------------------------
Dominum Jesum.
        

          14.
          Videtis igitur quod in servulis suis pati velit Christus. Quid 
si et huic servulo dicit: Illum volo manere, tu autem me sequere; 
et de hac arbore gustare vult fructum? Nam si illius cibus erat, ut faceret 
voluntatem Patris: itidem cibus illius est, ut nostris passionibus 
epuletur. Nonne, ut de ipso Domino sumamus exemplum, quando voluit, passus 
est: et cum quaereretur, inventus est? quando autem hora non venerat passionis, 
per medium quaerentium transibat, et videntes eum tenere non poterant? 
Quod utique evidenter ostendit quia quando Dominus vult, unusquisque invenitur 
et capitur: quod autem differt, etiamsi quaerentium occurrat oculis, non 
tenetur.
-----------------------------------------------------------

        

          15.
          Ergo ipse non quotidie vel visitandi gratia prodibam, vel pergebam 
ad martyres? non regiam palatii praetexebam eundo atque redeundo? Et tamen 
nemo me tenuit, cum exturbandi me haberent, ut prodiderunt postea, voluntatem, 
dicentes: Exi de civitate, et vade quo vis. Exspectabam, fateor, magnum 
aliquid, aut gladium pro Christi nomine, aut incendium: at illi delicias 
mihi pro passionibus obtulerunt; sed athleta Christi non delicias, sed 
passiones suas exigit. Nemo ergo vos turbet, quod aut carrum praeparaverunt, 
aut dura, ut videbatur sibi,
-----------------------------------------------------------
Auxentii ipsius, qui se dicit episcopum, ore jactata.
        

          16.
          Plerique narrabant percussores praemissos, poenam mortis esse 
decretam: nec illa timeo, et ista non desero. Quo enim abibo, ubi non omnia 
plena gemitus sint, atque lacrymarum; quando per Ecclesias jubentur ejici 
catholici sacerdotes, resistentes gladio feriri, curiales 868 proscribi 
omnes, nisi mandatum impleverint? Et haec episcopi manu scripta et ore 
dictata, qui se ut probaret doctissimum, vetus non omisit exemplum, legimus 
enim in propheta quod viderit falcem volantem: hanc imitatus Auxentius 
gladium volantem per omnes urbes direxit. Et Satanas transfigurat se in 
angelum lucis, et in malum imitatur ejus potentiam.
-----------------------------------------------------------

        

          17.
          Tu, Domine Jesu, uno momento mundum redemisti: Auxentius uno 
momento tot populos, quod in ipso est, trucidabit, alios gladio, alios 
sacrilegio? Meam basilicam petit cruento ore, sanguinolentis manibus. Cui 
bene praesens respondit lectio: Peccatori autem dixit Deus: Quare tu enarras 
justitias meas? id est, non convenit paci et furori, non convenit 
Christo et Belial, 
sanctum virum possessorem vineae suae, interpellatum petitione regia, ut 
vineam suam daret; ubi rex, succisis vitibus, olus vile sereret, eumque 
respondisse: Absit ut ego patrum meorum tradam haereditatem; regem contristatum 
esse, quod sibi esset alienum jus relatione
-----------------------------------------------------------
justa negatum, sed muliebri consilio deceptum. Nabuthe vites suas vel proprio 
cruore defendit. Si ille vineam non tradidit suam, nos trademus Ecclesiam 
Christi?
        

          18.
          Quid igitur a me responsam est contumaciter? Dixi enim conventus: 
Absit a me ut tradam Christi haereditatem. Si ille patrum haereditatem 
non tradidit, ego tradam Christi haereditatem? Sed et hoc addidi: Absit 
ut tradam haereditatem patrum, hoc est, haereditatem Dyonisii, qui in exsilio 
in causa fidei defunctus est, haereditatem Eustorgii confessoris, haereditatem 
Myroclis, atque omnium retro fidelium
-----------------------------------------------------------
episcoporum. Respondi ego, quod sacerdotis est: quod imperatoris est, faciat 
imperator. Prius est ut animam mihi, quam fidem auferat.
        

          19.
          At cui tradam? Praesens lectio Evangelii docere nos debet, quid 
petatur, a quibus petatur. Audistis nempe legi, quod cum Christus super 
pullum asinae sederet, clamabant pueruli, et moleste ferebant Judaei. 
Denique interpellaverunt Dominum Jesum, dicentes ut faceret eos tacere; 
respondit: Si hi tacuerint, lapides clamabunt. Deinde ingressus templum, 
ejecit nummularios, et cathedras, et columbas vendentes in templo Dei. 
Lectio nempe ista nulla 869 nostra dispositione recitata est, sed casu: 
quae praesentibus bene aptatur temporibus. Semper ergo Christi laudes verbera
-----------------------------------------------------------
perfidorum sunt. Et nunc cum laudatur Christus, dicunt haeretici quia seditio 
commovetur: dicunt haeretici quia his mors parabatur; et vere mortem habent 
in laudibus Christi. Quomodo enim laudes ejus ferre possunt, cujus infirmitatem 
praedicant? Itaque et hodie cum laudatur Christus, Arianorum amentia verberatur.
        

          20.
          Geraseni praesentiam Christi ferre non poterant, isti pejores 
Gerasenis nec laudationem Christi sustinere possunt. Vident pueros Christi 
gloriam concinentes; quia scriptum est: Ex ore infantium et lactentium 
perfecisti laudem. Irrident istam aetatulam fidei plenam, cum dicunt: 
Ecce quid clamant? Sed respondit iis Christus: Si hi tacebunt, lapides 
clamabunt, hoc est,
-----------------------------------------------------------
fortiores clamabunt, clamabunt et juvenes, clamabunt et maturiores, clamabunt 
et senes: isti lapides ad illum jam solidati lapidem, de quo scriptum est: 
Lapidem quem reprobaverunt aedificantes, hic factus est in caput anguli.
        

          21.
          His igitur laudationibus invitatus templum suum Christus ingreditur, 
et flagellum prehendit, et ejicit de templo nummularios. Non patitur 
enim in suo templo pecuniae esse vernaculos, non patitur in suo templo 
esse eos, qui vendant cathedras. Quid sunt cathedrae, nisi honores? Quid 
sunt columbae, nisi simplices mentes, vel animae fidem candidam et puram 
sequentes? Ego ergo inducam in templum, quem Christus excludit? Jubetur 
enim exire, qui dignitates vendit et honores:
-----------------------------------------------------------
jubetur exire, qui vendere vult simplices mentes fidelium.
        

          22.
          Ergo Auxentius ejicitur, Mercurinus excluditur. Unum portentum 
est, duo nomina. Etenim ne
-----------------------------------------------------------
cognosceretur quis esset, mutavit sibi vocabulum; ut quia hic fuerat Auxentius 
episcopus Arianus, ad decipiendam plebem, quam ille tenuerat, se vocaret 
Auxentium. Mutavit ergo vocabulum, sed perfidiam non mutavit: exuit lupum, 
sed induit lupum. Nihil prodest quod mutavit nomen: quid sit agnoscitur. 
Alius in Scythiae partibus dicebatur, alius hic vocatur: nomina pro regionibus 
habet. Habet ergo jam duo nomina; et si hinc alio perrexerit, habebit et 
tertium. Quomodo enim patietur ut maneat ei vocabulum ad tanti sceleris 
indicium: Minora fecit in Scythia; et ita erubuit, ut mutaret vocabulum: 
sceleratiora hic ausus est; et volet, quocumque perrexerit, nomine suo 
prodi? Tantorum populorum sanguinem manu sua scribet, et poterit consistere
-----------------------------------------------------------
animo?
        

          23.
          Paucos excludebat Dominus Jesus de templo suo, Auxentius nullum 
reliquit. De templo suo Jesus flagello ejicit, Auxentius gladio: Jesus 
flagello, Mercurinus securi. Pius Dominus flagello 870 exturbat sacrilegos; 
nequam persequitur pios ferro. De quo bene dixistis hodie: Leges suas secum 
ferat. Feret, etiamsi nolit: feret conscientiam suam, etsi non fert chartulam: 
feret sanguine inscriptam animam suam, etsi atramento inscriptam epistolam 
non feret. Scripta est, Juda, culpa tua graphio ferreo et ungue adamantino, 
et scripta in pectore tuo, hoc est, ibi scripta, unde processit.
        

          24.
          Is mihi etiam audet mentionem facere tractandi, plenus sanguinis, 
plenus cruoris? Qui quos
-----------------------------------------------------------
non potuerit sermone decipere, eos gladio putat esse feriendos, cruentas 
leges ore dictans, manu scribens, et putans quod lex fidem possit hominibus 
imperare. Non audivit et id quod hodie dictum est: Quoniam non justificatur 
homo ex operibus Legis;, 
id est, per legem spiritalem interpretationi Legis est mortuus corporali. 
Et nos per legem Domini nostri Jesu Christi moriamur huic legi, quae sancit 
decreta perfidiae. Non lex Ecclesiam congregavit, sed fides Christi. Lex 
enim non est ex fide: Justus autem ex fide vivit. Justum ergo fides, 
non lex facit; quia non est per legem justitia, sed per fidem Christi. 
Qui autem fidem repudiat, et legis jura praescribit, ipse se
-----------------------------------------------------------
testatur injustum, quia Justus ex fide vivit.
        

          25.
          Hanc ergo legem quisquam sequatur, qua firmatur Ariminense concilium, 
in quo creatura dictus est Christus? Sed aiunt: Misit Deus Filium suum
-----------------------------------------------------------
factum ex muliere, factum sub Lege. Ergo, factum, legunt, hoc est, 
creatum. Nonne hoc ipsum considerant, quod proposuerunt, quia factus dicitur 
Christus, sed ex muliere, hoc est, secundum partum Virginis factus est, 
qui secundum divinam generationem ex Patre natus est? Legerunt et hodie, 
quia Christus nos redemit de maledicto Legis, factus pro nobis maledictum. 
Numquid maledictum Christus secundum divinitatem est? Sed quare maledictum 
dicatur, Apostolus te docet, dicens quia scriptum est: Maledictus omnis, 
qui pendet in ligno, hoc est, qui in carne sua nostram carnem, in 
suo corpore nostras infirmitates et nostra maledicta suscepit, ut crucifigeret; 
non enim ille maledictus, sed in te maledictus. Denique habes
-----------------------------------------------------------
alibi: Qui peccatum non cognovit, sed pro nobis peccatum factus est; quia 
nostra peccata suscepit, ut sacramento suae passionis aboleret.
        

          26.
          Haec ego, fratres, coram ipso apud vos plenius disputarem: sed 
certus non ignaros vos esse fidei, vestrum refugit examen, et gentiles 
quosdam quatuor aut quinque ferme homines elegit cognitores sibi, si tamen 
aliquos elegit: quos vellem adesse in coetu omnium, non ut de Christo judicent, 
sed ut majestatem audiant Christi. Tamen illi jam de Auxentio pronuntiaverunt, 
cui tractanti quotidie non crediderunt. Quae major ejus condemnatio, quam 
quod 871 sine adversario apud judices suos victus est? Ergo et ipsorum 
sententiam contra Auxentium jam tenemus.
-----------------------------------------------------------

        

          27.
          Et quod gentes elegit, jure damnandus est; quia Apostoli praecepta 
dimisit, cum Apostolus dicat: Audet aliquis vestrum adversus alterum habens 
negotium, judicari apud iniquos, et non apud sanctos? Aut nescitis quoniam 
sancti de hoc mundo judicabunt? Et infra ait: Sic non est inter vos 
sapiens quisquam, qui possit judicare inter fratres: sed frater cum fratre 
judicio contendit et hoc apud infideles? Vides quia quod ille obtulit 
contra auctoritatem Apostoli sit. Vos eligite utrum Auxentium an Paulum 
sequi debeamus magistrum.
        

          28.
          Sed quid dicam de Apostolo, cum ipse Dominus clamet per prophetam: 
Audite me, populus meus. Qui scitis judicium, quorum in corde lex mea est. 
Deus dicit: Audite me, populus
-----------------------------------------------------------
meus. Qui scitis judicium; Auxentius dicit: Nescitis judicium. Videtis 
quia jam Deum contemnit in vobis, qui sententiam coelestis refutat oraculi? 
Audite me, inquit, populus meus, dicit Dominus. Non dicit: Audite, gentes. 
Non dicit: Audite, Judaei. Jam enim populus Dei qui fuerat, populus erroris 
est factus: et qui populus erroris erat, populus Dei esse coepit, quia 
in Christum credidit. Iste ergo populus judicat, cujus in corde lex divina 
est, non humana:
-----------------------------------------------------------
lex non atramento scripta, sed spiritu Dei vivi: non in charta exarata, 
sed in corde signata: lex gratiae, non cruoris. Quis igitur vobis 
injuriam facit, qui recusat vestram, an qui eligit audientiam?
        

          29.
          Conclusus undique, ad versutiam patrum suorum confugit. De imperatore 
vult invidiam commovere, dicens judicare debere adolescentem catechumenum, 
sacrae lectionis ignarum, et in consistorio judicare. Quasi vero superiore 
anno quando ad palatium sum petitus, cum praesentibus primatibus ante consistorium 
tractaretur, cum imperator basilicam vellet eripere; ego tunc aulae contemplatione 
regalis infractus sim, constantiam non tenuerim sacerdotis, aut imminuto 
jure discesserim? Nonne
-----------------------------------------------------------
meminerunt quod ubi me cognovit populus palatium petisse, ita irruit, ut 
vim ejus ferre non possent; quando comiti militari cum expeditis ad fugandam 
multitudinem egresso obtulerunt omnes se neci pro fide Christi? Nonne tunc 
rogatus sum, ut populum multo sermone mulcerem? sponderem fidem, quod Basilicam 
Ecclesiae nullus invaderet? Et cum pro beneficio meum sit officium postulatum; 
tamen quod populus ad palatium venisset, mihi invidia commota est. In hanc 
igitur invidiam me redire desiderant.
        

          30.
          Revocavi populum, et tamen invidiam non evasi: quam quidem invidiam 
ego temperandam 872 arbritor, non timendam. Quid enim timeamus pro Christi 
nomine? Nisi forte illud movere me debet,
-----------------------------------------------------------
quod aiunt: Ergo non debet imperator unam basilicam accipere, ad quam procedat: 
et plus vult Ambrosius posse, quam imperator; ut imperatori prodeundi facultatem 
neget? Quod cum dicunt, apprehendere sermones nostros gestiunt, sicut Judaei 
qui Christum versuto sermone tentabant dicentes: Magister, licet tributum 
dare Caesari, aut non? Semperne de Caesare servulis Dei invidia commovetur? 
Et hoc ad calumniam sibi arcessit impietas, ut imperiale nomen obtendat? 
Et isti possunt dicere quod eorum non habeant sacrilegium, quorum imitantur 
magisterium?
        

          31.
          Et tamen videte quanto pejores  sint, quam Judaei. Illi 
quaerebant utrum solvendum putaret Caesari jus tributi; isti, imperatori 
volunt dare
-----------------------------------------------------------
jus Ecclesiae. Sed ut perfidi suum sequuntur auctorem; ita et nos quae 
nos Dominus et auctor noster docuit, respondeamus. Considerans enim Jesus 
dolum Judaeorum, dixit ad eos: Quid me tentatis? Ostendite mihi denarium. 
Et cum dedissent, dixit: Cujus imaginem habet et inscriptionem? Respondentes 
dixerunt: Caesaris. Et ait illis Jesus: Reddite quae sunt Caesaris Caesari, 
et quae sunt Dei, Deo. Ergo et ego dico illis, qui mihi objiciunt;
-----------------------------------------------------------
Ostendite mihi denarium: Jesus Caesaris denarium vidit, et ait: Reddite 
Caesari, quae Caesaris sunt, et quae Dei sunt Deo. Numquid de Ecclesiae 
Basilicis occupandis possunt denarium offerre Caesaris?
        

          32.
          Sed in Ecclesia unam imaginem novi, hoc est, imaginem Dei invisibilis, 
de qua dixit Deus: Faciamus hominem ad imaginem et similitudinem nostram; 
illam imaginem, de qua scriptum est; quia Christus splendor gloriae, et 
imago substantiae ejus. In ista imagine Patrem cerno, sicut dixit 
ipse Dominus Jesus: Qui me videt, videt et Patrem. Non enim haec imago 
a Patre est separata, quae unitatem me docuit Trinitatis dicens: Ego et 
Pater unum sumus; et infra: Omnia quaecumque habet Pater, mea sunt
-----------------------------------------------------------
. Et de Spiritu sancto, dicens quia Spiritus Christi sit, et de Christo 
accepit, sicut scriptum est: Ille de meo accipiet, et annuntiabit vobis.
        

          33.
          Quid igitur non humiliter responsum a nobis est? Si tributum 
petit, non negamus.
          Agri Ecclesiae solvunt tributum: si agros desiderat imperator, 
potestatem habet vindicandorum; nemo nostrum intervenit. Potest pauperibus 
collatio populi redundare: non faciant de agris invidiam, tollant eos, 
si libitum est imperatori: non dono, sed non nego. Aurum quaerunt, possum 
dicere: Argentum et aurum non quaero. Sed invidiam faciunt, quia aurum 
erogatur. Nec ego hanc invidiam perhorresco. Habeo aerarios: aerarii mei
-----------------------------------------------------------
pauperes Christi sunt, hunc novi congregare thesaurum. 873 Utinam hoc mihi 
semper crimen ascribant, quia aurum pauperibus erogatur! Quod si objiciunt 
quod defensionem ab iis requiram, non nego, sed etiam ambio. Habeo defensionem, 
sed in orationibus pauperum. Caeci illi et claudi, debiles et senes robustis 
bellatoribus fortiores sunt. Denique munera pauperum Deum obligant; quia 
scriptum est: Qui largitur pauperi, Deo fenerat. Praesidia bellatorum 
divinam saepe gratiam non merentur.
        

          34.
          Hymnorum quoque meorum carminibus deceptum populum ferunt. Plane 
nec hoc abnuo. Grande carmen istud est, quo nihil potentius. Quid enim 
potentius quam confessio Trinitatis, quae quotidie totius populi ore celebratur? 
Certatim omnes student fidem
-----------------------------------------------------------
fateri, Patrem et Filium et Spiritum sanctum norunt versibus praedicare. 
Facti sunt igitur omnes magistri, qui vix poterant esse discipuli.
        

          35.
          Quid igitur obaudientius potest esse, quam ut Christi sequamur 
exemplum, qui specie inventus ut homo, humiliavit semetipsum factus obediens 
usque ad mortem? Denique omnes per obedientiam liberavit: Sicut enim 
per inobedientiam unius hominis peccatores constituti sunt plurimi, ita 
et per unius obedientiam justi constituentur multi. Si ergo ille obediens, 
accipiant obedientiae magisterium, cui nos inhaeremus, dicentes iis qui 
nobis de imperatore invidiam faciunt: Solvimus quae sunt Caesaris Caesari, 
et quae sunt Dei Deo. Tributum Caesaris est, non negatur (23, quaest.
-----------------------------------------------------------
8, c. Conventior, § Tributum): Ecclesia Dei est, Caesari utique non debet 
addici; quia jus Caesaris esse non potest Dei templum.
        

          36.
          Quod cum honorificentia imperatoris dictum nemo potest negare. 
Quid enim honorificentius, quam ut imperator Ecclesiae filius esse dicatur? 
Quod cum dicitur, sine peccato dicitur, cum gratia dicitur. Imperator Enim 
intra Ecclesiam, non supra Ecclesiam est; bonus enim imperator quaerit 
auxilium Ecclesiae, non refutat. Haec ut humiliter dicimus, ita constanter 
exponimus. Sed incendia aliqui, gladium, deportationem minantur. Didicimus 
Christi servuli non timere. Non timentibus numquam est gravis terror. Denique 
scriptum est: Sagittae infantium factae sunt plagae eorum.
          
-----------------------------------------------------------
874 37. Satis igitur propositis responsum videtur. Nunc illos interrogo, 
quod Salvator interrogavit: Baptismum Joannis de coelo est, an ex hominibus? 
Et non potuerunt respondere ei Judaei. Si baptismum Joannis non solverunt 
Judaei, Auxentius solvit baptismum Christi? Non enim istud ex hominibus 
est baptismum, sed de coelo, quod detulit nobis consilii magni Angelus, 
ut justificemur Deo. Cur igitur rebaptizandos Auxentius fideles populos 
putat, baptizatos in nomine Trinitatis; cum Apostolus dicat: Una fides, 
unum baptisma: et se hominum dicat adversarium esse, non Christi; 
cum consilium Dei spernat, et condemnet baptismum, quod Christus nobis 
ad redimenda nostra peccata donavit.

      


        EPISTOLA XXII.


-----------------------------------------------------------

Inventione corporum Gervasii ac Protasii martyrum nuntiata, refert se ad 
populum illa dixisse: Coelos esse martyres, sicut et apostolos: diem quoque 
fuisse illorum confessionem: eosdem a Domino humiliatos, ac deinde suscitatos 
de terra; idque eorum resurrectionem esse, cum tot miracula operati sint: 
gratias ob tantum praesidium Deo egisse, illudque amplificasse ex gestis 
Elisaei: tandem reliquiarum descriptionem, ac translationis consilium populari 
plausu excepta. Subjungit sequentis diei sermonem, quo, memorata Catholicorum 
laetitia, invidentiam Arianorum exagitavit, ostendens eos, dum evidenti 
miraculo fidem negant, Judaeorum similes esse, atque aliter credere, quam 
martyros crediderunt: dum
-----------------------------------------------------------
vero Trinitatem quam daemones confitebantur, non agnoscerent, ipsis daemoniis 
esse pejores.
Dominae sorori vitae atque oculis praeferendae frater.
        
            1.
          Quia nihil sanctitatem tuam soleo eorum praeterire, quae hic 
te geruntur absente; scias etiam sanctos martyres a nobis repertos. Nam 
cum ego basilicam dedicassem, multi tamquam uno ore interpellare coeperunt 
dicentes: Sicut Romanam basilicam dedices. Respondi: Faciam, si martyrum 
reliquias invenero. Statimque subiit veluti cujusdam ardor praesagii.
        

          2.
          Quid multa? Dominus gratiam dedit: formidantibus etiam clericis 
jussi eruderari terram eo loci, qui est ante cancellos sanctorum Felicis 
atque Naboris.
-----------------------------------------------------------
Inveni signa convenientia: adhibitis etiam quibus
-----------------------------------------------------------
per nos manus imponenda foret, 875 sic sancti martyres eminere coeperunt; 
ut, adhuc nobis silentibus, arriperetur urna, et sterneretur prona ad locum 
sancti sepulcri. Invenimus mirae magnitudinis viros duos, ut prisca aetas 
ferebat. Ossa omnia integra, sanguinis plurimum. Ingens concursus populi 
per totum illud biduum. Quid multa? Condivimus integra ad ordinem: transtulimus 
vespere jam incumbente ad basilicam Faustae: ibi vigiliae tota nocte, manus 
impositio. Sequenti die transtulimus ea in basilicam, quam appellant Ambrosianam. 
Dum transferimus, caecus sanatus est. Talis mihi ad populum fuit sermo:
        

          3.
          Cum tam effusam, tamque inauditam considerarem conventus vestri 
celebritatem, et divinae gratiae
-----------------------------------------------------------
munera, quae in sanctis martyribus refulserunt, imparem me, fateor, huic 
muneri judicabam; nec fieri posse, ut sermone absolverem, quod vix possumus 
animo intendere, oculis comprehendere. Sed ubi sanctarum legi coepit series 
Scripturarum, largitus est Spiritus sanctus, qui  est in prophetis, 
quo dignum aliquid tanto coetu et exspectatione vestra, martyrumque sanctorum 
meritis proferamus.
        

          4.
          Coeli, inquit, enarrant gloriam Dei. Cum legitur hic psalmus, 
occurrit quod non tam elementa materialia, quam coelestia merita dignum 
Deo praeconium deferre videantur. Hodierno tamen fortuita lectione patuit 
qui coeli enarrant gloriam Dei. Aspicite ad dextram meam, aspicite ad sinistram
-----------------------------------------------------------
reliquias sacrosanctas: videte coelestis conversationis
-----------------------------------------------------------
viros, spectate animi sublimis tropaea. Isti sunt coeli, qui enarrant gloriam 
Dei: haec opera manuum ejus quae annuntiat firmamentum. Non enim eos saecularis 
illecebra, sed divini operis gratia, ad firmamentum sacratissimae passionis 
evexit: multoque ante morum virtutumque documentis annuntiavit in his martyrium, 
quod adversus lubricum saeculi hujus stabiles permanserunt.
        

          5.
          Coelum erat Paulus, qui ait: Nostra conversatio in coelis est. 
Coeli erant Jacobus et Joannes: denique filii tonitrui nuncupantur; 
et ideo quasi coelum Joannes Verbum apud Deum vidit. Ipse Dominus 
Jesus perpetui luminis erat coelum, cum enarraret Dei gloriam, sed eam 
quam nemo ante conspexerat. Et
-----------------------------------------------------------
ideo dixit: Deum nemo vidit umquam, nisi unigenitus Filius, qui est in 
sinu Patris, ipse enarravit. Opera quoque manuum Dei si quaeris, audi 
Job dicentem: Spiritus divinus, qui fecit me (Job XXXIII, 4). Et ideo adversus 
diaboli tentamenta firmatus, inoffensae vestigium 876 constantiae servavit. 
Sed veniamus ad reliqua.
        

          6.
          Dies, inquit, diei eructat verbum. Ecce veri dies, quos 
nulla caligo noctis interpolat. Ecce veri dies pleni luminis et fulgoris 
aeterni, qui non perfunctorio sermone verbum Dei, sed intimo corde eructarunt 
in confessione constantes, in martyrio perseverantes.
        

          7.
          Alius psalmus lectus dicit: Quis sicut Dominus Deus noster, qui 
in altis habitat, et humilia respicit
-----------------------------------------------------------
in coelo et in terra? Respexit sane humilia Deus, qui latentes sub 
ignobili cespite reliquias sanctorum martyrum suae Ecclesiae revelavit, 
quorum anima in coelo, corpus in terra: Suscitans a terra inopem, et de 
stercore erigens pauperem (Ibid, 7); quos videtis ut eos cum principibus 
populi sui collocarit. Principes populi quos alios nisi sanctos martyres 
aestimare debemus, quorum jam in numerum diu ante ignorati Protasius Gervasiusque 
praeferuntur, qui sterilem martyribus Ecclesiam Mediolanensem, jam plurimorum 
matrem filiorum laetari passionis propriae fecerint et titulis et exemplis?
        

          8.
          Nec hoc abhorreat a vera fide: Dies diei eructat verbum, 
anima animae, vita vitae,
-----------------------------------------------------------
resurrectio resurrectioni. Et nox nocti indicat scientiam,
-----------------------------------------------------------
hoc est, caro carni, quorum passio veram fidei scientiam omnibus indicavit. 
Bonae noctes, noctes lucidae, quae habent stellas; Sicut enim stella a 
stella differt in claritate, ita et resurrectio mortuorum.
        

          9.
          Non immerito autem plerique hanc martyrum resurrectionem appellant; 
videro tamen utrum sibi, nobis certe martyres resurrexerint. Cognovistis, 
immo vidistis ipsi multos a daemoniis purgatos: plurimos etiam, ubi vestem 
sanctorum manibus contigerunt, iis quibus laborabant, debilitatibus absolutos: 
reparata vetusti temporis miracula, quo se per adventum Domini Jesu gratia 
terris major infuderat, umbra quadam sanctorum corporum plerosque sanatos 
cernitis. Quanta oraria jactitantur!
-----------------------------------------------------------
quanta indumenta super reliquias sacratissimas et tactu ipso medicabilia 
reposcuntur! Gaudent omnes extrema linea contingere; et qui contigerit, 
salvus erit.
        

          10.
          Gratias tibi, Domine Jesu, quod hoc tempore tales nobis sanctorum 
martyrum spiritus excitasti, quo Ecclesia tua praesidia majora desiderat. 
Cognoscant omnes quales ego propugnatores requiram, qui propugnare possint, 
impugnare non soleant. Hos ego acquisivi tibi, plebs sancta, qui prosint 
omnibus, nemini noceant. Tales ego ambio defensores, tales 877 milites 
habeo: hoc est, non saeculi milites, sed milites Christi. Nullam de talibus 
invidiam timeo, quorum quo majora, eo tutiora patrocinia sunt. Horum etiam 
illis ipsis, qui mihi eos
-----------------------------------------------------------
invident, opto praesidia. Veniant ergo et videant stipatores meos; talibus 
me armis ambiri non nego: Hi in curribus, et hi in equis: nos autem in 
nomine Domini Dei nostri magnificabimur.
        

          11.
          Elisaeum Scripturae divinae series refert, cum ab exercitu Syrorum 
esset obsessus, dixisse timenti servulo, ne timeret: quia plures, inquit, 
pro nobis sunt, quam contra nos; et ut hoc probaret, petisse ut oculi 
Giezi aperirentur: quibus ille apertis, innumeros adesse vidit propheta 
exercitus Angelorum. Nos etsi eos videre non possumus, sentimus tamen. 
Erant clausi isti oculi, quamdiu obruta sanctorum corpora delitescebant. 
Aperuit oculos nostros Dominus; vidimus auxilia, quibus sumus saepe defensi. 
Non videbamus haec, sed habebamus
-----------------------------------------------------------
tamen. Itaque trepidantibus nobis quasi
-----------------------------------------------------------
dixerit Dominus: Aspicite quantos vobis martyres dederim: ita reseratis 
oculis gloriam Domini speculamur, quae est martyrum passione praeterita, 
et operatione praesens. Evasimus, fratres, non mediocrem pudoris sarcinam: 
patronos habebamus, et nesciebamus. Invenimus unum hoc, quo videamur praestare 
majoribus. Sanctorum martyrum cognitionem, quam illi amiserunt, nos adepti 
sumus.
        

          12.
          Eruuntur nobiles reliquiae e sepulcro ignobili, ostenduntur coelo 
 Sanguine tumulus madet, apparent cruoris triumphalis notae, 
inviolatae reliquiae loco suo et ordine repertae, avulsum humeris caput. 
Nunc senes repetunt audisse se aliquando horum martyrum nomina, titulumque 
legisse. Perdiderat civitas suos martyres, quae rapuit alienos.
-----------------------------------------------------------
Etsi hoc Dei munus est; tamen gratiam quam temporibus sacerdotii mei Dominus 
Jesus tribuit, negare non possum: et quia ipse martyr esse non mereor, 
hos vobis martyres 
        

          13.
          Succedant victimae triumphales in locum, ubi Christus hostia 
est. Sed ille super altare, qui pro omnibus passus est. Isti sub altari, 
qui illius redempti sunt passione. Hunc ego locum praedestinaveram mihi; 
dignum est enim ut ibi 878 requiescat sacerdos, ubi offerre consuevit: 
sed cedo sacris victimis dexteram portionem; locus iste martyribus debebatur. 
Condamus ergo reliquias sacrosanctas et dignis aedibus invehamus, totumque 
diem fida devotione celebremus.
        

          14.
          Acclamavit populus, ut in Dominicum differretur
-----------------------------------------------------------
diem martyrum depositio: sed tandem obtentum, ut sequenti fieret die. Sequenti 
die talis mihi ad populum iterum sermo fuit.
        

          15.
          Hesterno tractavi versiculum: Dies diei eructat verbum, 
prout nostri captus tulit ingenii: hodie mihi non solum superiore tempore, 
sed praesenti quoque prophetasse videtur Scriptura divina. Nam cum diebus 
ac noctibus continuatam
-----------------------------------------------------------
videam sanctitatis vestrae celebritatem, istos esse dies prophetici carminis 
oracula declararunt, hesternum atque hodiernum, de quibus opportunissime 
dicitur: Dies diei eructat verbum; et istas noctes, de quibus aptissime 
disputatur, quia nox nocti indicat scientiam. Quid enim aliud hoc biduo, 
nisi verbum Dei intimo eructastis affectu, et scientiam vos habere fidei 
probavistis?
        

          16.
          Cui tamen celebritati vestrae, qui solent, invident. Et quia 
celebritatem vestram invidis animis ferre non possunt, causam celebritatis 
oderunt: atque in tantum amentiae prodeunt, ut negent martyrum merita, 
quorum opera etiam daemones confitentur. Sed hoc non mirum; siquidem tanta 
est incredulorum perfidia, ut tolerabilior sit diaboli
-----------------------------------------------------------
plerumque confessio. Dicebat enim diabolus: Jesu, Fili Dei vivi, quid venisti 
ante tempus torquere nos? Et cum haec audirent Judaei; ipsi tamen 
Dei Filium denegabant. Et nunc audistis clamantes daemones, et confitentes 
martyribus quod poenas ferre non possint, et dicentes: Quid venistis, ut 
nos tam graviter torqueatis? Et Ariani dicunt: Non sunt isti martyres, 
nec torquere diabolum possunt, nec aliquem liberare; cum tormenta daemonum 
ipsorum voce probentur, et beneficia martyrum remediis sanatorum, et absolutorum 
indiciis declarentur.
        

          17.
          Negant caecum illuminatum, sed ille non negat se sanatum. Ille 
dicit: Video, qui non videbam. Ille dicit: Caecus esse desivi; et probat 
facto. Isti
-----------------------------------------------------------
beneficium negant, qui factum negare non possunt. Notus homo est, publicis 
879 cum valeret mancipatus obsequiis, Severus nomine, lanius ministerio. 
Deposuerat officium, postquam inciderat impedimentum. Vocat ad testimonium 
homines, quorum ante sustentabatur obsequiis: eos indices suae visitationis 
arcessit, quos habebat testes et arbitros caecitatis. Clamat quia ut contigit 
fimbriam de veste
-----------------------------------------------------------
martyrum, qua sacrae reliquiae vestiuntur, redditum sibi lumen sit.
        

          18.
          Nonne simile istud est, atque illud quod in Evangelio legimus? 
Unius enim potentiam laudamus auctoris: nec interest utrum opus sit, an 
munus; cum et muneretur in opere, et operetur in munere. Quod enim aliis 
faciendum donaverit, hoc in aliorum opere nomen ejus operatur. Legimus 
ergo in Evangelio Judaeos, cum viderent in illo caeco sanitatis remedium, 
requisisse parentum testimonium. Interrogabant: Quomodo videt filius vester? 
Cum ille diceret: Caecus cum essem, modo video. Hoe et iste dicit: 
Caecus fui, et modo video: Interrogate alios, si mihi non creditis; interrogate 
extraneos, ne astipulari mihi parentes putetis. Detestabilior
-----------------------------------------------------------
istorum quam Judaeorum pertinacia. Illi cum dubitarent, vel parentes interrogabant: 
isti occulte interrogant, palam negant; jam non operi increduli, sed auctori.
          19 et 20. Sed quaero quid non credant, utrum a martyribus possint 
aliqui visitari? Hoc est Christo non credere: ipse enim dixit: Et majora 
his facietis. An ab istis martyribus, quorum merita jam dudum vigent, 
corpora dudum reperta sunt? Quaero hic utrum mihi, an sanctis martyribus 
invideant? Si mihi, numquid a me aliquae virtutes fiunt? numquid meo opere, 
meo nomine? Cur igitur mihi invident, quod meum non est? Si martyribus 
(restat enim ut si mihi non invident, martyribus invidere videantur), ostendunt 
alterius fidei fuisse
-----------------------------------------------------------
martyres, quam ipsi credunt. Neque enim aliter eorum operibus inviderent; 
nisi fidem in his fuisse eam, quam isti non habent, judicarent. Fidem illam 
majorum traditione firmatam, quam daemones ipsi negare non possunt; sed 
Ariani negant.
        

          21.
          Audivimus hodie dicentes eos, quibus manus imponebatur, neminem 
posse esse salvum, nisi qui in Patrem et Filium et Spiritum sanctum credidisset: 
illum mortuum, illum funereum, qui Spiritum sanctum negaret, qui Trinitatis 
omnipotentem virtutem non crederet. Confitetur hoc diabolus, sed Ariani 
nolunt fateri. Dicit diabolus: Sic torqueatur, 880 quemadmodum ipse a martyribus 
torquebatur, qui Spiritus sancti deitatem negaret.
        

          22.
          Non accipio a diabolo testimonium, sed confessionem.
-----------------------------------------------------------
Invitus dixit diabolus, sed exactus et tortus.
-----------------------------------------------------------
Quod nequitia supprimit, extorquet injuria. Cedit diabolus plagis, et adhuc 
cedere nesciunt Ariani. Quanta perpessi sunt, et quemadmodum Pharao, malis 
suis indurantur? Dicebat diabolus, ut scriptum legimus: Scio te quis sis, 
tu es Filius Dei vivi. Dicebant 
hodie et superiore die vel nocte daemones: Scimus quia martyres estis. 
Et Ariani dicunt: Nescimus, nolumus intelligere, nolumus credere. Dicunt 
daemones martyribus: Venistis perdere nos; Ariani dicunt: Non sunt daemonum 
vera tormenta, sec ficta et composita ludibria. Audivi multa componi, hoc 
nemo umquam fingere potuit, ut daemonem se esse simularet. Quid illud, 
quod ita exagitari eos videmus, quibus manus imponitur?
-----------------------------------------------------------
Ubi hic locus fraudi est? ubi suspicio simulandi?
        

          23.
          Sed non ego ad suffragium martyrum usurpo vocem daemoniorum. 
Beneficiis suis sacra passio comprobetur. Habet judices, sed purgatos: 
habet testes, sed absolutos. Melior vox est, quam sanitas loquitur eorum, 
qui debiles advenerunt: melior vox est, quam sanguis emittit; habet enim 
sanguis vocem canoram, quae de terris ad coelum pervenit. Legistis dicente 
Deo: Sanguis fratris tui clamat ad me. Et hic sanguis clamat coloris 
indicio: sanguis clamat operationis praeconio: sanguis clamat passionis 
triumpho. Satisfactum est petitioni vestrae, ut condendas hesterno in hodiernum 
diem differremus reliquias.
        
      


        EPISTOLA XXIII.

-----------------------------------------------------------
Definiendi paschalem diem difficultate ac simul necessitate propositis, 
licitam esse dierum observationem, dum superstitio absit, probat, suumque 
consilium aperit. Ad hoc quaenam consideranda, quove pacto observanda Lex? 
Post quae diem passionis ac diem resurrectionis distinguendos esse ubi 
demonstravit, difficultatesque diluit exemplo temporum superiorum; ad litteram 
nos non teneri declarat: et confirmata tota disputatione, virtutes celebrandae 
paschae necessarias perstringit.
Dominis fratribus dilectissimis episcopis per Aemiliam constitutis Ambrosius 
episcopus.
        
            1.
          Non mediocris esse sapientiae diem celebritatis definire paschalis 
et Scriptura divina nos instruit,
-----------------------------------------------------------
et traditio majorum: qui convenientes ad synodum
-----------------------------------------------------------
Nicaenam, inter 881 illa fidei ut vera, ita admiranda decreta, etiam super 
celebritate memorata, congregatis peritissimis calculandi, decem et novem 
annorum collegere rationem, et quasi quemdam constituere circulum, ex quo 
exemplum in annos reliquos gigneretur. Hunc circulum enneadecaterida nuncuparunt, 
sequentes illud, quod non debeamus vana quadam opinione super celebritate 
hujusmodi fluctuare: sed vera ratione comperta, ita omnium concurrat affectio, 
ut una nocte ubique sacrificium pro resurrectione Domini deferatur.
        

          2.
          Domini fratres dilectissimi, eo usque a vero nos deviare non 
convenit, nec vago ingenio discrepare, ut quaedam necessitas celebritatis 
hujus omnibus sit imposita christianis; quando quidem ipse
-----------------------------------------------------------
Dominus eum elegit diem, quo Pascha celebraret, qui cum observantiae verae 
ratione concurrit. Scriptum est enim: Venit autem dies, in qua necesse 
erat Pascha immolari, et misit Petrum et Joannem, dicens: Euntes parate 
nobis pascha ut manducemus. At illi dixerunt; Ubi vis paremus? Et dixit 
ad illos: Ecce introeuntibus vobis in civitatem, occurret homo amphoram 
aquae portans: sequimini eum in domum, in quam intrat, et dicetis patrifamilias: 
Dicit tibi magister: Ubi est diversorium, ubi pascha cum discipulis manducem? 
Ipse vobis ostenaet in superioribus locum magnum: ibi parate.
        

          3.
          Advertimus igitur quod non ad terrena descendere, sed in superioribus 
locum magnum stratum
-----------------------------------------------------------
quaerere debeamus, ut Domini pascha celebremus. Abluere etiam sensus nostros 
quadam spiritali aqua fontis aeterni, et devotae celebritatis tenere mensuram, 
nec opinione vulgari dies quosdam explorare lunares, cum apostolus dicat: 
Dies observatis, et menses, et tempora, et annos; timeo ne sine causa laboraverim 
in vobis; nam incipit esse contrarium.
        

          4.
          Sed aliud est observare gentilitio more, ut qua luna quid adoriendum 
sit judices, ut puta quintam esse fugiendam, nihilque ea inchoandum: varios 
quoque cursus lunae obeundis negotiis commendare,
-----------------------------------------------------------
vel cavere quosdam dies, quemadmodum plerique posteros dies vel Aegyptiacos 
declinare consuerunt. Aliud vero est observantiam religiosae mentis intendere 
in eum diem, de quo scriptum est: Hic est dies, quem fecit Dominus. 
Nam etsi scriptum sit quod pascha Domini quartodecimo die mensis primi 
celebrari debeat, et vere quartamdecimam lunam ad celebrandam Dominicae 
seriem passionis inquirere debeamus, tamen 882 ex hoc possumus intelligere, 
quod ad hujusmodi solemnitatem vel Ecclesiae perfectio, vel clarae fidei 
plenitudo quaeratur, sicut dixit propheta, cum loqueretur de Filio Dei, 
quia sedes ejus sicut sol in conspectu meo, et sicut luna perfecta, in 
aeternum manebit.
        

          5.
          Inde est quod et ipse Dominus, cum opera in
-----------------------------------------------------------
terris miranda fecisset, quasi jam fundata humanarum mentium fide, tempus 
passionis esse memoravit dicens: Pater, venit hora, clarifica Filium tuum; 
ut Filius tuus clarificet te. Hanc enim celebrandae passionis claritudinem 
quaesitam alibi docet dicens: Ite, dicite illi vulpi: Ecce ejicio daemonia 
hodie, et cras sanitates perficio, et sequenti consummor die. His 
utique consummatur Jesus, qui incipiunt esse perfecti, ut plenitudinem 
divinitatis et redemptionis ejus fide sua credant.
        

          6.
          Ergo et diem et horam exquirimus, ut Scriptura nos instruit. 
Propheta etiam David dicit: Tempus faciendi, Domine, petens accipere 
sensum ad cognoscenda Domini testimonia.
-----------------------------------------------------------
Et Ecclesiastes quoque ait: Omni rei tempus. Jeremias clamat: Turtur 
et hirundo, agri passeres agnoverunt tempora introitus sui. Quid autem 
evidentius, quam de passione Domini dictum videri potest: Agnovit bos possessorem 
suum, et asinus praesepe domini sui? Agnoscamus ergo hoc praesepe 
Domini, in quo alimur, pascimur et reficimur.
        

          7.
          Hoc igitur tempus praecipue scire debemus, quo per universum 
orbem consona sacrae noctis fundatur oratio; quia et tempore commendantur 
preces, sicut scriptum est: Tempore accepto exaudivi te, et
-----------------------------------------------------------
in die salutis adjuvi te. Hoc est tempus de quo apostolus dixit: Ecce 
nunc tempus acceptabile, ecce nunc dies salutis.
        

          8.
          Unde necesse fuit, quia etiam post Aegyptiorum supputationes, 
et Alexandrinae Ecclesiae definitiones, episcopi quoque Romanae Ecclesiae, 
per litteras plerique meam adhuc exspectant sententiam, quid existimem 
scribere de die Paschae. Nam licet futuri diei Paschae inciderit quaestio, 
tamen etiam in reliquum quid tenendum videatur, aperimus; si qua quaestio 
talis incurrerit.
        

          9.
          Duo autem sunt observanda in solemnitate Paschae, quartadecima 
luna, et primus mensis, qui dicitur novorum. Itaque ne a veteri Testamento 
videamur discedere, ipsum de Paschae celebrandae die
-----------------------------------------------------------
capitulum recenseamus. Monet Moyses populum, dicens custodiendum mensem 
novorum, eum primum esse mensem 883 praedicans; ait enim: Hic mensis vobis 
principium mensium, primus erit in mensibus anni: et facies Pascha Domino 
Deo tuo quartadecima die mensis primi.
        

          10.
          Lex nempe per Moysen data est: gratia autem et veritas per Jesum 
Christum facta est. Ipse ergo qui Legem locutus est, postea veniens 
per Virginem novissimis temporibus, plenitudinem Legis consummavit; quia 
venit non legem solvere, sed implere; et celebravit pascha hebdomade, 
in qua fuit quartadecima luna quinta feria. Denique ipsa die, sicut superiora 
docent, pascha cum discipulis manducavit: sequenti autem die, hoc est, 
sexta feria, crucifixus est, luna quintadecima. Sabbato
-----------------------------------------------------------
quoque magno illo sextadecima fuit: ac per hoc septima decima luna ressurexit 
a mortuis.
        

          11.
          Unde haec lex paschae nobis servanda est, ut non quartamdecimam 
observemus in die resurrectionis, sed in die magis passionis, aut certe 
aliis proximis superioribus diebus; quia resurrectionis celebritas die 
Dominica celebratur: Dominica autem jejunare non possumus; quia Manichaeos 
etiam ob istius diei jejunia jure damnamus. Hoc est enim in resurrectionem
-----------------------------------------------------------
Christi non credere, si legem quis jejunii die resurrectionis indicat; 
cum Lex dicat pascha edendum cum amaritudine, hoc est, cum dolore, 
quod tanto sacrilegio hominum auctor salutis sit interemptus: die autem 
dominica exsultandum Propheta docet, dicens: Hic est dies, quem fecit Dominus; 
exsultemus et laetemur in eo.
        

          12.
          Ergo non solum passionis diem, sed etiam resurrectionis observari 
oportet a nobis; ut habeamus et amaritudinis et laetitiae diem: illo jejunemus, 
isto reficiamur. Unde si inciderit, sicut futurum est proxime, quartadecima 
luna mensis primi die Dominica; quia neque Dominica jejunare debemus, neque 
tertiadecima luna die sabbati incidente jejunium solvere, quod maxime die 
passionis est exhibendum:
-----------------------------------------------------------
in alteram hebdomadam celebritas paschae est differenda. Siquidem sequitur 
quintadecima luna, qua passus est Christus, et erit secunda feria: tertia 
quoque feria erit sextadecima luna, qua Domini caro in sepulcro quievit; 
cum quarta etiam feria septimadecima luna futura sit, qua Dominus resurrexit.
        

          13.
          Cum igitur triduum illud sacrum in hebdomadam proxime incurrat 
ultimam, intra quod triduum et passus est, et quievit, et resurrexit, de 
quo triduo ait: Solvite hoc templum, 884 et in triduo excitabo illud; 
quid nobis potest molestiam dubitationis afferre? Nam si ea res scrupulum 
movet, quia quartadecima luna non celebramus ipsum diem vel passionis, 
vel resurrectionis; ipse Dominus non quartadecima luna passus est, sed 
quintadecima, et septimadecima resurrexit. Quod si movet,
-----------------------------------------------------------
quia quartamdecimam lunam transeuntes, quae die Dominica incidit, hoc est, 
quartodecimo kalendas Maii, sequenti Dominica instaurandam celebritatem 
suademus, auctoritas exstat hujusmodi.
        

          14.
          Nam temporibus paulo superioribus, cum incidisset quartadecima 
luna mensis primi in Dominicam diem, sequenti altera Dominica celebrata 
solemnitas est. Octogesimo autem et nono anno ex die imperii Diocletiani, 
cum quartadecima luna
-----------------------------------------------------------
esset nono kalendas aprilis, nos celebravimus pascha pridie kalendas Aprilis. 
Alexandrini quoque et Aegyptii, ut ipsi scripserunt, cum incidisset quartadecima 
luna, vigesimo et octavo die Phamenoth mensis, celebraverunt pascha quinta 
die Pharmuthi mensis, quae est pridie kalendas aprilis, ac sic convenere 
nobiscum. Rursus nonagesimo et tertio anno a die imperii Diocletiani, cum 
incidisset quartadecima luna in quartumdecimum diem Pharmuthi mensis, quae 
est quinto idus aprilis, quae erat Dominica die, celebratum est Pascha 
Dominica Pharmuthi vigesimo et primo die, qui fuit secundum nos sextodecimo 
kalendas maii. Unde cum et ratio sit et exemplum, nihil super hoc movere 
nos debet.
        

          15.
          Nunc illud est, quod enodandum videtur, quia
-----------------------------------------------------------
plerique putant secundo mense nos celebraturos pascha, cum scriptum sit: 
Custodi primum mensem novorum; quod non potest incidere, ut praeter 
mensem novorum pascha celebrent, nisi qui quartamdecimam lunam ita observant 
secundum litteram, ut non alio nisi ipso celebrent die. Denique futurum 
Judaei duodecimo, non primo mense celebraturi sunt pascha, hoc est, decimo 
tertio kalendas aprilis, secundum nos: secundum Aegyptios autem vigesimo 
quarto die Phamenoth mensis, qui est non primus mensis, sed duodecimus; 
primus
-----------------------------------------------------------
enim mensis apud Aegyptios dicitur Pharmuthi, et incipit sexto kalendas 
aprilis, et finitur septimo kalendas maii. Ergo secundum Aegyptios primo 
mense celebraturi sumus Dominicam paschae, hoc est, septimo kalendas maii, 
qui est dies trigesimus Pharmuthi mensis. 885
        

          16.
          Nec absurdum arbitror, ut inde observandi mensis trahamus exemplum, 
ubi primum pascha celebratum est. Unde et majores nostri in tractatu concilii 
Nicaeni eumdem Enneade cateridem, si quis diligenter intendat, statuendum 
putarunt, et ipsum mensem novorum recte custodierunt; quia in Aegypto hoc 
primo mense nova secantur frumenta: hic autem mensis et primus est secundum 
Aegyptiorum proventus, et primus secundum Legem,
-----------------------------------------------------------
et octavus secundum consuetudinem nostram: indictio enim Septembri mense 
incipit. Octavo igitur mense kalendae Aprilis sunt: incipit autem mensis 
non secundum vulgarem usum, sed secundum consuetudinem peritorum ab aequinoxio, 
qui dies est duodecimo kalendas Aprilis, et finitur undecimo kalendas Maii. 
Inde maxime intra hos triginta et unum dies saepe celebrati paschae dies.
        

          17.
          Sed cum ante sexennium celebraverimus paschae Dominicam undecimo 
kalendas Maii, hoc est, trigesimo die mensis, secundum nostram scilicet
-----------------------------------------------------------
calculationem, moveri non debemus, si et proxime trigesimo die Pharmuthi 
mensis celebraturi sumus paschae Dominicam. Verum si quis mensem secundum 
inde existimat, quia post triduum completi mensis, qui compleri videtur 
undecimo kalendas Maii, paschae Dominica erit; illud consideret, quia quartadecima 
luna, quae quaeritur, quartodecimo kalendas Maii erit, hoc est, intra praescriptum 
mensis numerum. Lex autem diem passionis exigit intra primum mensem novorum 
debere celebrari.
        

          18.
          Satisfactum est igitur secundum plenitudinem lunae, cui ad complendum 
mensem supersunt tres alii dies. Non ergo in alterum mensem recidit, quando 
intra eumdem mensem, qui primus est, pascha celebrabitur. Ad litteram autem 
nos teneri
-----------------------------------------------------------
non oportere, licet consuetudo celebrandi pascha ipsa nos instruat; tamen 
et Apostolus docet, qui ait: Pascha nostrum immolatus est Christus. 
Sed et proposita lectio docet litteram non sequendam; sic enim habes: Et 
facies pascha Domino Deo tuo quartodecimo 886 die mensis primi. Diem 
pro luna dicit; unde peritissimi quoque secundum Legem lunari cursu computant 
mensem: et ideo cum a pluribus nonis lunae cursus incipiat, hoc est, dies 
primus, vides nonas Maii adhuc ad mensem primum novorum computari posse. 
Ergo et juxta Legis sententiam primus hic mensis est. Denique μήνην lunam 
vocant Graeci, unde μήνας Graece dicunt menses; et naturalis usus nationum 
exterarum lunam pro diebus appellat.
-----------------------------------------------------------

        

          19.
          Alium autem diem passionis, alium resurrectionis celebrandum 
veteris quoque Testamenti series ostendit; sic enim habes: Agnus sine macula, 
mundus, consummatus, anniculus, masculus erit vobis, ab ovibus et haedis 
sumetis, et erit vobis in observatione usque in quartamdecimam mensis hujus, 
et occidetis illum tota multitudo Synagogae filiorum Israel ad vesperum, 
et sument de sanguine ejus, et ponent super duos postes, et super limen 
ostii domus, in qua manducabunt eum inter semetipsos: manducabunt carnem 
hanc noctu igni assatam; et infra: Et edetis illum cum sollicitudine; pascha 
est enim Domini et pertransibo in terram Aegyptiorum in nocte illa, et 
percutiam omne primitivum in Aegypto ab homine usque ad pecus,
-----------------------------------------------------------
et in omni terra Aegypti faciam vindictam, ego Dominus. Et erit vobis sanguis 
in signo in domibus,
-----------------------------------------------------------
in quibus eritis ibi; et videbo sanguinem, et protegam vos, et non erit 
in vobis plaga exterminii. Et conteram terram Aegypti, et erit dies hic 
vobis memorabilis et solemnis, et diem festum agetis eum Domino in progenies 
vestras, legitimum sempiternum, diem festum agetis illum.
        

          20.
          Advertimus et passionis diem descriptum in jejunio, quia ad vesperum 
occidendus est agnus; licet ultimum tempus pro vespere possimus accipere 
secundum Joannem, qui ait: Pueri, novissima hora est. Sed et juxta 
mysterium vespere diei constat occisum, quando tenebrae statim factae sunt: 
et jejunium deferendum eo die verum est, quia ita edetis illum cum sollicitudine; 
jejunantibus enim sollicitudo adhaeret. Resurrectionis autem die
-----------------------------------------------------------
exsultatio refectionis est atque laetitiae, quo die videtur exisse populus 
ex Aegypto, primitivis Aegyptiorum 887 necatis. Quod posteriora evidentius 
docent, in quibus ait Scriptura, quia postquam fecerunt Judaei pascha, 
sicut praecepit Moyses, factum est circa mediam noctem, et Dominus percussit 
omne primitivum in terra Aegypti, a primitivo Pharaonis. Et vocavit Pharao 
Moysen et Aaron nocte, et dixit illis: Surgite et exite de populo meo, 
et vos et filii vestri: ite et servite Domino Deo vestro. Et urgebant 
Aegyptii populum, festinantes quam celerrime expellere. Denique sic profecti 
sunt Israelitae, ut non occurreret sibi azyma fermentare; ejecerunt enim 
eos Aegyptii, et non potuerunt sustinere, quem apparatum sibi fecerant 
in viam.
-31)

-----------------------------------------------------------

        

          21.
          Reseratum est igitur diem resurrectionis observandum post diem 
passionis, qui dies resurrectionis non quartadecima luna debet esse, sed 
postea, ut vetus loquitur Testamentum; quia dies resurrectionis, is cum 
egrediens populus de Aegypto, in mari et in nube baptizatus, ut Apostolus 
dicit, mortem vicit, panem spiritalem accipiens, et potum de petra 
hauriens spiritalem: nec passionem Domini die Dominica posse celebrari: 
et si quartadecima luna in Dominicam inciderit, adjungendam hebdomadam 
alteram, sicut et septuagesimo sexto anno ex die imperii Diocletiani factum 
est. Nam tunc vigesimo octavo die Pharmuthi mensis, qui est nono kalendas 
Maii, Dominicam paschae celebravimus sine ulla dubitatione
-----------------------------------------------------------
majorum. Simul etiam lunae cursus et ratio suffragatur, quoniam vigesima 
prima luna proximum
-----------------------------------------------------------
pascha celebrandum est; nam usque ad vigesimam primam lunam consuevit extendi.
        

          22.
          Ergo cum tot veritatis indicia concurrant, juxta majorum exempla 
festum publicae salutis laeti exsultantesque celebremus, postes nostros 
ubi est ostium verbi, quod sibi Apostolus optat aperiri, fide passionis 
Dominicae colorantes. De hoc ostio dicit etiam David: Pone, Domine, 
custodiam ori meo, et ostium circuitus labiis meis; ut nihil aliud 
nisi sanguinem Christi loquamur, quo mortem vicimus, quo redempti sumus. 
Flagret in nobis odor Christi. Ipsum audiamus, in illum et mentis et corporis 
oculos dirigamus, opera ejus mirantes, beneficia praedicantes: super limen 
ostii nostri sacrae redemptionis confessio resplendeat.
-----------------------------------------------------------
Sumamus ferventi spiritu sacramentum in azymis sinceritatis et veritatis, 
pia doctrina gloriam Patris et Filii, et Spiritus majestatem individuam 
concinentes.
        
      


        888 EPISTOLA XXIV.
Exposito cur legationis suae rationem reddat, quomodo in consistorium ingredi 
coactus, Maximi osculum recusaverit; et accusationes quibus hic ab eo se 
deceptum, et a Bautone immissos imperio barbaros criminabatur, in ipsum 
retorserit, narrat. Tum ubi retulit, qua libertate Valentiniani clementiam 
ejus crudelitati opposuerit, utque Gratiani corpus redderetur, institerit, 
nec non post exprobratam tyranno Vallionis caedem fuerit ejectus, suam 
non tam de periculo suo, quam de Hygini exsilio sollicitudinem subdit.
AMBROSIUS VALENTINIANO IMPERATORI.
-----------------------------------------------------------


          23.
          Etsi superioris legationis meae fides ita approbata sit tibi, 
ut ratio ejus a me non quaeratur, satis enim claruit eo ipso quod aliquot 
dies retentus sum intra Gallias, me volentia Maximo non recepisse, neque 
iis adstipulatum, quae ad voluntatem ejus magis, quam ad pacem propenderent: 
denique non commisisses secundam legationem, nisi primam probasses. Sed 
quia regredienti mihi decernendi secum imposuit necessitatem, ideo hac 
epistola expositionem legationis meae insinuandam putavi; ne cujusquam
-----------------------------------------------------------
sermo veris prius vana intexeret, quam reditus meus integra, et sincerae 
veritatis expressa signaculo manifestaret.
        

          2.
          Cum pervenissem Treviros, postridie processi ad palatium. Egressus 
est ad me vir Gallicanus, praepositus cubiculi, eunuchus regius. Poposci 
adeundi copiam, quaesivit num rescriptum haberem clementiae tuae. Respondi 
habere. Retulit non posse me, nisi in consistorio videri. Dixi non esse 
hunc morem sacerdotalem, certe esse aliqua de quibus serio deberem cum 
suo principe confabulari. Quid plura? Consuluit eum, sed eadem referenda 
credidit; ut liqueret etiam priora ex illius arbitrio deprompta. Dixi tamen 
alienum id quidem a nostro munere, sed me recepto officio non defuturum;
-----------------------------------------------------------
gratam mihi esse humilitatem in tuo praesertim, et quod verum est, fraternae 
pietatis negotio.
        

          3.
          Ubi sedit in consistorio, ingressus sum, assurrexit ut osculum 
daret. Ego inter consistorianos steti. Hortari coeperunt alii, ut ascenderem: 
vocare ille. Respondi ego: Quid oscularis eum, quem non agnoveris? Si enim 
me agnovisses, non hoc loco videres. Commotus es, inquit, episcope. Non, 
inquam, injuria, sed verecundia, quod alieno consisto loco. Et prima, inquit, 
legatione ingressus es consistorium. Nec illud, inquam, mei erroris fuit: 
vocantis, 889 non ingredientis vitium est. Cur, inquit, ingressus es? Quia, 
inquam, tunc ut inferiori pacem petebam, nunc ut aequali. Cujus, inquit, 
beneficio aequali? Respondi: Omnipotentis Dei, qui
-----------------------------------------------------------
Valentiniano regnum, quod dederat, reservavit.
        

          4.
          Ad postremum erupit dicens: Quoniam me lusistis tu et ille Bauto, 
qui sibi regnum sub specie pueri vindicare voluit, qui etiam barbaros mihi 
immisit: quasi ego non habeam, quos possim adducere; cum mihi tot millia 
barbarorum militent, et annonas a me accipiant. Quod si ego tunc temporis 
quando venisti, non fuissem retentus, quis mihi obstitisset et virtuti 
meae?
        

          5.
          Ad haec ego leniter: Non opus est, inquam, ut commovearis, cum 
causa nulla sit commotionis: sed
-----------------------------------------------------------
patienter audias, quae referantur istis. Propterea et ego veni, quia prima 
legatione, dum mihi credis, per me deceptum te esse asserebas. Gloriosum 
mihi est et hoc pro salute pupilli imperatoris. Quos enim episcopi magis, 
quam pupillos debemus tueri? Scriptum est enim: Judicate pupillo, et justificate 
viduam, et eripite injuriam accipientem; et alibi: Judices viduarum, 
et patres orphanorum.
        

          6.
          Tamen non exprobrabo beneficium meum Valentiniano. Ut verum eloquar, 
ubi ego tuis legionibus obstiti, queminus influeres in Italiam? Quibus 
rupibus? qua acie? quibus numeris? An vero corpore meo clausi tibi Alpes? 
Utinam hoc meum esset! objectionem non timerem, non vererer criminationes
-----------------------------------------------------------
tuas. Quibus promissis lusi te, ut paci acquiesceres? Nonne intra Gallias 
juxta urbem Moguntiacum comes Victor occurrit mihi, quem direxisti, ut 
pacem rogaret? In quo ergo te fefellit Valentinianus, qui prius pacem a 
te rogatus est, quam postularet? In quo te fefellit Bauto, qui devotionem 
imperatori exhibuit suo? An quia principem suum non prodidit?
        

          7.
          In quo ego te circumscripsi? Qui ubi primum veni, cum diceres 
quod Valentinianus ad te quasi filius ad patrem venire deberet; responderim 
non esse aequum, ut aspero hiemis tempore puer cum matre vidua penetraret 
Alpes: sine matre autem tanto itineri dubiis rebus committeretur? De pace 
nobis legationem commissam, non de adventu ejus
-----------------------------------------------------------
promissionem: spondere nos id non potuisse certum est, quod mandatum non 
erat: me certe nihil spopondisse, adeo ut diceres: Exspectemus quid Victor 
responsi referat. Illum autem liquet, me retento, pervenisse Mediolanum; 
negatumque ei, 890 quod postulabat. De pace tantum conspirare studia, non 
de adventu imperatoris, quem moveri non oporteret. Praesens eram, ubi Victor 
rediit. Quomodo ergo revocavi Valentinianum? Legati iterum missi ad Gallias, 
qui ejus adventum negarent, apud Valentiam Gallorum me repererunt: milites 
utriusque partis, qui custodirent juga montium, offendi revertens. Quos 
ego tuos revocavi exercitus? quas de Italia reflexi aquilas? quos immisit 
barbaros Bauto comes?
-----------------------------------------------------------

        

          8.
          Et quid mirum si hoc Bauto fecisset, Transrhenanus
-----------------------------------------------------------
genere; cum tu miniteris imperio Romano barbarorum auxilia, et turmas translimitanas, 
quibus commeatus provincialium tributa solvebant? Vide autem quid intersit 
inter tuas minitationes, et Valentiniani augusti pueri mansuetudinem. Tu 
flagitabas quod barbarorum stipatus agminibus Italiae te infunderes: Valentinianus 
Hunnos atque Alanos appropinquantes Galliae per Alemanniae terras reflexit. 
Quid habet invidiae, si Bauto barbaros cum barbaris fecit decernere? Quoniam 
dum tu militem Romanum occupas, dum is adversum se utrinque praetendit, 
in medio Romani imperii sinu Juthungi populabantur Rhetias; et ideo adversus 
Juthungum Hunnus accitus est. Idem tamen quia de finitimo proterebat Alemanniam, 
et jam de vicinia mali urgebat Gallias;
-----------------------------------------------------------
coactus est triumphos suos deserere, ne tu timeres. Confer utriusque factum. 
Tu fecisti incursari Rhetias, Valentinianus suo tibi auro pacem redemit.
        

          9.
          Aspice illum quoque, qui tibi ad dexteram assistit, quem Valentinianus, 
cum posset suum dolorem ulcisci, honoratum ad te redire fecit. Tenebat 
eum in suis terris, atque in ipso nuntio necis fraternae frenavit impetus: 
nec tibi vicem etsi non parilis dignitatis, ejusdem tamen necessitudinis 
retulit. Confer ergo, te judice, utriusque factum. Ille tibi fratrem tuum 
viventem remisit, tu illi vel mortuum redde. Quid illi reliquias germani 
abnegas, qui tibi adversum se auxilia non negavit?
        

          10.
          Sed vereris ne exuviarum reditu renovetur
-----------------------------------------------------------
militibus dolor; hoc enim allegas. Quem viventem deseruerunt, eum defendent 
peremptum? Quid eum mortuum times, quem occidisti, cum posses servare? 
Hostem, inquis, meum peremi. Non ille tuus hostis, sed tu illius. Ille 
jam non sentit defensionem, tu causam considera. Si quis adversum te hodie 
imperium in his partibus usurpandum putet, quaero utrum te hostem illius 
dicas, an illum tibi? 891 Nisi fallor, usurpator bellum infert, imperator 
jus suum tuetur. Ergo quem non debueras occidere, ejus reliquias negas? 
Habeat Valentinianus imperator vel fratris exuvias pacis tuae obsides. 
Et quomodo allegabas quod eum non mandaveris occidi, quem prohibes sepeliri? 
Poterit igitur credi quod ei non invideris vitam, cui etiam sepulturam 
invides?
-----------------------------------------------------------

        

          11.
          Sed ad me revertar. Audio te queri quod se
-----------------------------------------------------------
ad Theodosium imperatorem potius contulerint, qui sunt cum Valentiniano 
imperatore. Quid igitur futurum sperabas, cum tu refugientes eos ad poenam 
posceres, captos necares: Theodosius autem muneribus ditaret, donaret honoribus? 
Quos, inquit, occidi? Respondi ei, Vallionem. At quem virum? qualem bellatorem? 
Haeccine fuit justa causa exitii, quod imperatori suo fidem servavit? Non 
ego, inquit, eum jussi occidi. Respondi: Hoc audivimus, quod occidi jussus 
sit. Sed, inquit, si ipse sibi vim non intulisset, jusseram eum deduci 
Cabillonum, et ibi vivum exuri. Respondi: Ergo propterea et illud creditum 
est, quod eum occideris. Quis autem sibi parcendum putaret, cum occisus 
sit bellator strenuus, miles fidelis, comes utilis? Ita tum discessi, ut 
se
-----------------------------------------------------------
tractaturum diceret.
        

          12.
          Postea cum videret me abstinere ab episcopis, qui communicabant 
ei, vel qui aliquos, devios licet a fide, ad necem petebant; commotus eis 
jussit me sine mora regredi. Ego vero libenter, etsi me plerique insidias 
evasurum non crederent, ingressus sum iter, hoc solo dolore percitus, quod 
Hyginum episcopum senem in exsilium duci comperi, cui nihil jam nisi extremus 
superesset spiritus. Cum de eo convenirem comites ejus, ne sine veste, 
sine plumario paterentur extrudi senem, extrusus ipse sum.
        

          13.
          Haec est expositio legationis meae. Vale, Imperator; et esto 
tutior adversus hominem pacis involucro bellum tegentem.
        
      


        892 EPISTOLA XXV.

-----------------------------------------------------------
STUDIO num sibi in reos sententiam ferre liceret, consulenti respondet 
ipsi quidem usum gladii esse permissum, ut tamen utatur clementia, expedire. 
Quam in rem Christi adulteram mulierem absolventis exemplum promit; et 
cur communio judicibus capitalibus neganda non sit, explicat.
AMBROSIUS STUDIO.
-----------------------------------------------------------

        
            1.
          Recognosco purae affectum mentis, et fidei studium, et Domini 
nostri Jesu Christi timorem. De quo etiam ego vererer responsum referre: 
constrictus altero, quod est commissum vobis propter custodiam legum; altero 
autem propter misericordiam et gratiam, nisi de hoc Apostolicam haberes 
auctoritatem: Quia non sine causa gladium portat, qui judicat; Dei 
enim vindex est in eos, qui male agunt.
        

          2.
          Quod tamen etsi cognitum tibi foret, non otiose
-----------------------------------------------------------
sciscitandum putasti. Nam sunt, extra Ecclesiam tamen, qui eos in communionem 
non vocent sacramentorum coelestium, qui in aliquos capitalem sententiam 
ferendam aestimaverunt. Plerique etiam sponte se abstinent: et laudantur 
quidem, nec ipsi eos possumus non praedicare: qui auctoritatem Apostoli 
eatenus observamus, ut iis communionem non audeamus negare.
        

          3.
          Vides igitur quid auctoritas tribuat, quid suadeat misericordia. 
Excusationem habebis, si feceris: laudem, si non feceris. Sed si non potueris 
facere; nec tamen nocentes atterere squalore carceris, sed absolvere, plus 
quasi sacerdos probabo. Potest enim fieri ut causa cognita, recipiatur 
ad sententiam reus, qui postea aut indulgentiam sibi petat, aut certe
-----------------------------------------------------------
sine gravi severitate, quod quidam ait, habitet in carcere. Scio tamen 
plerosque gentilium gloriari solitos,
-----------------------------------------------------------
quod incruentam de administratione provinciali securim revexerint. Si hoc 
gentiles, quid christiani facere debent?
        

          4.
          Ad omnia tamen accipe responsum Salvatoris. Nam cum adulteram 
reperissent Judaei, obtulerunt eam Salvatori, captantes ut si absolveret 
eam, 893 videretur Legem solvere, qui dixerat: Non veni Legem solvere, 
sed adimplere: si damnaret, videretur adversus finem venisse propositi 
sui. Hoc igitur praevidens Dominus Jesus, inclinato capite, scribebat in 
terra. Quid scribebat, nisi illud propheticum: Terra, terra, scribe hos 
viros abdicatos; quod de Jechonia descriptum est in Hieremia propheta?
        

          5.
          Cum Judaei interpellant, in terra scribuntur nomina
-----------------------------------------------------------
Judaeorum: cum adeunt christiani, non scribuntur in terra fidelium nomina, 
sed in coelo. In terra autem scribuntur abdicati a patre proprio, qui patrem 
tentant, et contumelias irrogant auctori salutis. Cum interpellant Judaei, 
inclinat caput Jesus; et quia non habet ubi reclinet caput suum, iterum 
erigit, quasi dicturus sententiam, et ait: Qui sine peccato est, prior 
lapidet eam. Et iterum inclinato capite, scribebat in terra.
        

          6.
          Audientes illi exire coeperunt singuli, incipientes a senioribus: 
vel quod ipsi plura haberent crimina, qui diu vixerant: vel quia priores 
vim intellexerunt sententiae, quasi prudentiores, et coeperunt sua magis 
peccata deflere, qui alieni criminis
-----------------------------------------------------------
venerant accusatores.
        

          7.
          Recedentibus ergo illis, remansit solus Jesus, et elevans caput 
ad mulierem, ait: Ubi sunt, qui te accusabant? Nemo te lapidavit? Et illa 
respondit: Nemo. Dicit ei Jesus: Nec ego te damnabo. Vade, et vide amodo 
ne pecces. Non damnat, quasi redemptio; corrigit, quasi vita: quasi 
fons, abluit. Et quia quando se inclinat Jesus, ideo inclinat, ut jacentes 
elevet; ideo ait remissio peccatorum: Nec ego te damnabo.
        

          8.
          Habes quod sequaris; potest enim fieri, ut ille criminosus possit 
habere spem correctionis: si sine baptismo est, ut possit accipere remissionem: 
si
-----------------------------------------------------------
baptizatus, ut poenitentiam gerat, et corpus suum pro Christo offerat. 
Quantae sunt ad salutem viae!
        

          9.
          Et ideo majores maluerunt indulgentiores esse circa judices; 
ut dum gladius eorum timetur, reprimeretur scelerum furor, et non incitaretur: 
quod si negaretur communio, videretur criminosorum vindicata poena. Maluerunt 
igitur priores nostri, ut in voluntate magis abstinentis, quam in necessitate 
sit legis. Vale, et nos dilige; quia nos quoque te diligimus.
        
      


        894 EPISTOLA XXVI.
Argumento superioris epistolae repetito, ad Judaeos adulteram Christo sistentes 
redit, quibus episcopos reorum mortem prosequentes comparat. Hinc locum
-----------------------------------------------------------
ubi oblata fuit mulier, exponens, de remissione peccatorum multa disputat. 
Postremo singulas ejusdem historiae partes ex Evangelio recenset atque 
enucleat.
AMBROSIUS IRENAEO.
        
            1.
          Etsi jam superiore epistola hanc, quam proposuisti, quaestiunculam 
absolverim; tamen aliquid plenius requirenti tibi, ut filio, afferre atque 
exsculpere non supersederim.
        

          2.
          Ac semper quidem decantata quaestio, et celebris absolutio fuit 
mulieris ejus, quae in libro Evangelii, quod secundum Joannem scribitur, 
adulterii rea oblata est Christo. Id enim Judaeorum commentata est tergiversatio; 
ut si contra Legem absolveretur, contra Legem prolata Domini
-----------------------------------------------------------
Jesu sententia teneretur: si autem damnata esset ex Lege, vacare Christi 
videretur gratia.
        

          3.
          Sed vehementior facta est, posteaquam episcopi reos criminum 
gravissimorum in publicis judiciis accusare, alii et urgere usque ad gladium 
supremamque mortem, alii accusationes hujusmodi et cruentos sacerdotum 
triumphos probare coeperunt. Quid enim aliud isti dicunt, quam dicebant 
Judaei reos criminum legibus esse publicis puniendos; et ideo accusari 
eos etiam a sacerdotibus in publicis judiciis oportuisse, quos asserunt 
secundum leges oportuisse puniri? Eadem causa est, sed numerus
-----------------------------------------------------------
minor, hoc est, non dispar judicii quaestio, sed poenae dispar invidia. 
Unam Christus puniri ex Lege non passus est, isti minorem numerum asserunt 
esse punitum.
        

          4.
          At quo loci hoc judicat Christus? Nam plerumque secundum qualitates 
locorum in quibus docebat famulos suos, disputationes suas formare dignatus 
est, ut in porticu Salomonis, hoc est, sapientis, deambulans loquebatur: 
Ego et Pater unum sumus; ut in templo Dei dicebat: Mea doctrina non 
est mea, sed ejus qui me misit. Hoc quoque judicium in templo positus 
exercet, sicut scriptum est in posterioribus; sic enim habes: Haec verba 
locutus est Jesus in gazophylacio, docens in templo; et nemo apprehendit 
eum.
-----------------------------------------------------------
Quid est gazophylacium? Collatio fidelium, sumptus pauperum, requies egenorum, 
juxta quod sedens Christus, ut habes secundum Lucam, duo aera mulieris 
viduae divitum muneribus censuit praeferenda, divino videlicet testimonio 
praeferens opimae praemiis largitatis sedulae liberalitatis affectum. 895
        

          5.
          Qui tale habebat judicium, videamus quid ipse juxta gazophylacium 
positus conferebat; non enim otiose viduam praetulit duo aera mittentem. 
Pretiosa ista paupertas est fidei opulenta mysterio. Ista sunt duo aera 
quae Samaritanus ille Evangelicus ad ejus curanda vulnera, qui incidit 
in latrones, stabulario dereliquit. Ergo et ista specie vidua, in 
typo Ecclesiae, hoc gazophylacio
-----------------------------------------------------------
sacro conferendum putavit, quo pauperum sanarentur vulnera, peregrinorum 
jejunia sedarentur.
        

          6.
          Unde et nunc quid Christus conferat, spiritaliter te oportet 
expendere; dividebat enim populis argentum igne examinatum eloquiorum coelestium, 
et imaginis regiae pecuniam populorum annumerabat affectibus. Nemo 
plus misit, quam qui totum donavit. Satiabat esurientes, replebat inopes, 
illuminabat caecos, redimebat captivos, paralyticos erigebat, mortuos resuscitabat, 
et quod est amplius, conferebat absolutiones reorum, peccata donabat. Haec 
sunt duo aera, quae misit Ecclesia posteaquam accepit a Christo. Quid enim 
sunt duo aera, nisi pretium novi et veteris Testamenti?
-----------------------------------------------------------
Pretium Scripturae fides nostra est; nam quod legitur, pro intelligentis 
aestimatur arbitrio. Remissio igitur peccatorum utriusque pretium Testamenti 
est, quae per agnum in typo annuntiata est, in veritate completa per Christum.
        

          7.
          Ideo habes neque septem dierum purgationem sine trium dierum 
esse purgatione (Exod.
-----------------------------------------------------------
XII, 3). Septem dierum purgatio secundum Legem, quae in specie praesentis 
sabbati spiritale sabbatum annuntiavit: trium dierum purgatio secundum 
gratiam, quae Evangelii testificatione signatur; quia tertio die Dominus 
resurrexit. Ubi poena praescribitur, debet esse poenitentia peccatorum: 
ubi remissio donatur, gratia est. Praecedit poenitentia, sequitur gratia. 
Neque poenitentia ergo sine gratia, neque gratia sine poenitentia; debet 
enim poenitentia prius damnare peccatum, ut gratia possit abolere. Ideo 
typum Legis accipiens Joannes baptizavit in poenitentiam, Christus ad gratiam.
        

          8.
          Septimus ergo dies Legis mysterium signat, octavus resurrectionis, 
sicut habes in Ecclesiaste:
-----------------------------------------------------------
Da partem illis septem, et illis octo. Nam et in propheta Osee legisti 
dictum ad eum: Conduc tibi fornicariam quindecim denariis; eo quod 
gemino aere veteris et novi Testamenti, hoc est, integro fidei pretio, 
mulier illa vago quodam et meretricio gentium convenarum comitatu fulta 
conducitur.
        

          9.
          Et conduxi, inquit, eam gomor hordei, et semigomor, et nevel 
vini. Per hordeum significat quia imperfectos vocaret ad fidem, ut 
perfectos redderet: per gomor intelligitur plena mensura, per semigomor 
semiplena mensura. Plena mensura in Evangelio est, semiplena in Lege, cujus 
plenitudo novum est Testamentum. Siquidem ipse Dominus ait: Non veni Legem 
solvere, sed implere
-----------------------------------------------------------
.
        

          10.
          Nec otiose quindecim anabathmorum 896 psalmos Davidicos legimus, 
et quindecim gradibus ascendisse solem, cum Ezechias justus rex vitae hujus 
acciperet commeatum, 
qui gradus quindecim veteris et novi Testamenti illuminaturus esset praesentiae 
suae lumine, quibus nostra fides ad vitam ascendit aeternam. Unde et hoc 
quod hodie in Apostolo lectum est, mysticum reor; eo quod quindecim 
diebus apud Petrum manserit: videtur enim mihi quod apostolis sanctis Scripturae 
divinae interpretationem sermone secum vario conferentibus pleni luminis 
refulserit claritudo, ignorantiae umbra
-----------------------------------------------------------
decesserit. Sed jam veniamus ad mulieris hujus adulterae absolutionem.
        

          11.
          Oblata erat a Scribis et Pharisaeis Domino Jesu adulterii rea. 
et hac oblata fraude, ut si eam absolveret, Legem solvere videretur: sin 
vero damnaret, propositum sui mutaret adventus; quia peccata omnium remissurus 
advenit. Denique
-----------------------------------------------------------
supra ait: Ego non judico quemquam. Offerentes ergo eam, dixerunt: 
Hanc mulierem invenimus publice maechantem. Scriptum est enim in lege Moysis 
omnem maecham lapidari. Tu vero quid dicis de ea?
        

          12.
          Quae cum dicerent, Jesus inclinato capite, digito scribebat in 
terra. Et cum exspectarent, ut audirent eum, erigens caput dixit: Qui sine 
peccato est, prior lapidet eam. Quid tam divinum, quam ista sententia; 
ut is peccata puniat, qui exsors ipse peccati sit? Quomodo enim feras alieni 
ultorem, et proprii criminis defensorem? Nonne se magis ipse condemnat, 
qui in alio damnat, quod ipse committit?
        

          13.
          Hoc autem dixit, et scribebat in terra. Quid?
-----------------------------------------------------------
Utique dicens: Festucam, quae in oculo est fratris tui, vides: trabem autem, 
quae in oculo tuo est, non vides. Libido enim velut festuca est, cito 
accenditur, propere consumitur: sacrilegium perfidiae, quo Judaei negabant 
propriae salutis auctorem, sceleris magnitudinem personabat.
        

          14.
          Scribebat autem in terra digito, quo Legem scripserat. Peccatores 
in terra scribuntur, justi in coelo, sicut habes dictum ad discipulos: 
Gaudete quia nomina vestra scripta sunt in coelis. Secundo autem scripsit, 
ut gemino Testamento Judaeos scias esse damnatos.
        

          15.
          Audientes autem hoc verbum, exierunt foras unus post unum, incipientes 
a senioribus, et sedebant
-----------------------------------------------------------
cogitantes de se. Et remansit solus Jesus, et mulier in medio stans. 
Bene ait quod exierunt foras, qui nolebant esse cum Christo. Foris littera 
est, intus mysteria. Sequebantur enim divinarum lectionum quaedam velut 
arborum folia, non fructum; qui vivebant in umbra Legis, et solem justitiae 
videre non poterant.
        

          16.
          Denique discedentibus illis, remansit solus Jesus, et mulier 
in medio stans. Donaturus peccatum, solus remanet Jesus, sicut ipse ait: 
Ecce venit hora, et jam venit, ut dispergamini unusquisque in sua, et me 
solum relinquatis; 897 non enim legatus, neque nuntius, sed ipse Dominus 
salvum fecit populum suum. Solus remanet; quia non potest hoc cuiquam 
hominum
-----------------------------------------------------------
cum Christo esse commune, ut peccata condonet. Solius hoc munus est Christi, 
qui tulit peccatum mundi. Meruit et mulier absolvi, quae recedentibus 
Judaeis, remansit sola cum Jesu.
        

          17.
          Elevans autem caput Jesus dixit mulieri: Ubi sunt, qui te accusabant? 
Nemo te lapidavit? Et
-----------------------------------------------------------
illa respondit: Nemo, Domine. Et ait ad illam Jesus: Nec ego te damnabo; 
vade, et amodo vide ne pecces. Vide, lector, divina mysteria, et clementiam 
Christi. Cum accusatur mulier, caput Christus inclinat: elevat autem, ubi 
deficit accusator; ita nullum damnari vult, absolvi omnes.
        

          18.
          Breviter autem omnes haereticorum interimit quaestiones, dicendo: 
Nemo te lapidavit? qui dicunt Christum diem nescire judicii, vel qui ait: 
Sedere autem ad dexteram meam vel ad sinistram, non est meum dare vobis; 
ecce et hic ait: Nemo te lapidavit? Quomodo utique interrogat, quod videbat? 
Sed interrogat nobis, ut cognosceremus non esse lapidatam. Est etiam humani 
affectus haec consuetudo, ut interrogemus saepissime,
-----------------------------------------------------------
quod videmus. Et ideo mulier respondit: Nemo, Domine; hoc est dicere: Quis 
potest lapidare, quam ipse non damnas? Quis potest alium sub tali sententiae 
conditione punire?
        

          19.
          Cui respondit Dominus: Nec ego te damnabo. Adverte quomodo propriam 
sententiam temperavit; ut Judaei de absolutione mulieris calumniari nihil 
possent, sed in se magis calumniam retorquerent, si queri vellent: dimittitur 
enim mulier, non absolvitur: quia deerat accusator, non quia innocentia 
probabatur. Quid ergo quererentur, qui priores a persecutione criminis 
et ab exsecutione supplicii destiterunt?
        

          20.
          Addidit autem deviae: Vade, et amodo vide ne pecces. Emendavit 
ream, non crimen absolvit.
-----------------------------------------------------------
Etenim severiore sententia culpa damnatur, si unusquisque crimen suum oderit, 
et in se incipiat condemnare delictum. Etenim cum reus occiditur, persona 
magis, quam culpa punitur: ubi vero culpa deponitur, absolutio personae 
est poena peccati. Quid est ergo: Vade, et amodo vide ne pecces? hoc est: 
Ex quo te Christus redemit, corrigat gratia, quam poena non emendaret, 
sed plecteret. Vale, fili, et nos dilige, ut filius; quia nos te, ut parentes, 
diligimus.
        
      


        898 EPISTOLA XXVII.
Aegyptiorum abominationes IRENAEUM docet pecora esse: hinc intelligi pietatem 
atque virtutem improbis displicere; ac proinde viros bonos contrariis instare 
studiis oportere. Hoc illustratur exemplo uxorum
-----------------------------------------------------------
Jacob ad fugiendum patrem sequendumque conjugem consensum praebentium: 
qua in allegoria quidnam praestare conveniat accedentes ad Ecclesiam declaratur.
AMBROSIUS IRENAEO salutem.
        
            1.
          Moveri te significasti mihi, eo quod legeris:
-----------------------------------------------------------
Abominanda apud Aegyptios immolemus Deo. Sed habuisti quo istud solveres; 
quia in Genesi scriptum est quod Aegyptii pastorem pecorum abominabantur, 
non utique propter hominem, sed propter pecora. Illi enim aratro terram 
invertebant: Abraham autem, et Jacob, et postea Moyses et David pastores 
fuerunt, regalem quamdam in hoc munere disciplinam induentes.
        

          2.
          Oderant ergo Aegyptii immolata sacrificia, id est, perfecta studia 
virtutum, et plena disciplinae. Quod ergo vitiosi oderunt, hoc apud bonos 
sincerum ac pium est. Opus virtutis detestatur luxuriosus, helluo refugit. 
Aegyptium itaque corpus, quod illecebras diligit, aversatur animae virtutes,
-----------------------------------------------------------
abominatur imperium, refugit virtutum disciplinas, et omnia opera, quae 
hujusmodi sunt.
        

          3.
          Quae ergo Aegyptius refugit, Aegyptius ille et non homo, haec 
tu amplectere, qui habes humanitatis scientiam. Illa autem declina, quae 
illi sequuntur atque eligunt; quoniam duo sibi ista congruere non possunt, 
prudentia et insipientia. Itaque sicut iis quae in quodam censu imprudentiae 
atque intemperantiae sunt, abdicat se prudentia, abdicat continentia: ita 
eorum exsors omnis insipiens est atque incontinens, quae in bonis atque 
in haereditate sapientis viri sunt et continentis.
        

          4.
          Denique sanctae illae tali conjugio Lia et Rachel, una laboriosa, 
altera aspiratio fortis, refugientes non generis necessitudinem, sed morum
-----------------------------------------------------------
discrepantiam; cum viri exerciti Jacob sermone edoctae essent, quod vellet 
discedere, ut Laban et filiorum ejus invidiam declinaret atque ignaviam, 
responderunt: Numquid est nobis portio aut haereditas in domo patris nostri? 
Nonne sicut alienae aestimamur ei? Vendidit enim nos, et devoravit pretium 
nostrum. Ecce primum, quia ignavus et invidus laboriosam et disciplinae 
tenacem alienat a se ac defugit, seseque 899 cupit separare; quoniam eas 
oneri esse cernit sibi, putat se lucrum fecisse, quod alienavit eas, et 
hoc esse suum pretium judicat, eumque fructum voluptatis suae.
        

          5.
          Nunc audiamus quomodo quae habet virtus, non
-----------------------------------------------------------
habeat ignavia; aiunt enim: Omnes divitiae et gloria, quam tulit Deus patri 
nostro, nobis erit, et filiis nostris. Merito, Deo arbitro, dicunt 
esse sublata, quia ipse est auctor bonorum, cujus gratia ignavi exuuntur; 
quia decorem haereditatis divinae capere improbi atque infirmi non queunt: 
succedit autem intentus, et spiritum in se fortis habens. Quis autem fortis 
nisi solus Deus, qui omnia coercet et regit?
        

          6.
          His ergo debetur haereditas Dei. Unde et Esaias dicit: Est haereditas 
credentibus in Domino. Et pulchre ait: Est haereditas; ipsa enim sola 
haereditas est, alia non est. Neque enim caecus thesaurus haereditas est, 
neque caduca omnia haereditatis habent commodum: sola est illa haereditas, 
in quibus est portio Deus. Unde sanctus Domini dicit:
-----------------------------------------------------------
Portio mea Dominus. 
Vides quae possideat justus, mandata Dei, oracula ejus, praecepta ejus. 
In his dives est, in his pascitur, in his delectatur, quasi in omnibus 
divitiis.
        

          7.
          Haec ergo possidentes Lia et Rachel, opes patrias non requirebant, 
in quibus erat pecunia adultera, irrationabilis species, et spiritalis 
expers vigoris. Denique quasi divites et liberae non eum divitem, sed egentem 
arbitrabantur. Omnis enim bonarum et liberalium consors disciplinarum neminem 
insipientium divitem putat, sed inopem atque egenum, abjectum quoque; etsi 
regalibus divitiis affluat, et superbus auro suam jactet potentiam.
        

          8.
          Fugienda est igitur talium societas, etiamsi qua
-----------------------------------------------------------
generis copulentur necessitudine: noxiae sunt enim conversationes cum insipientibus, 
et inficiunt sobriam mentem ac decolorant; quia sicut adhaerens sancto 
sanctus eris, ita cum perverso perversus eris. Frequenter enim accidit, 
ut quis contra propositum suum intemperantem audiens, cum velit ipse continentiae 
disciplinam tenere, fuco insipientiae coloretur, meritoque contrariae sibi 
sunt et repugnantes disciplina atque insolentia.
        

          9.
          Unde cum vir exercitatus earum sententiam quaereret, vocem emittunt 
probatae jam diuturno exercitio virtutis: Numquid est nobis portio aut 
haereditas in domo patris nostri? id est,
-----------------------------------------------------------
consulis nos utrum velimus ab eo recedere? Quasi vero non cognoveris quod 
nullam habeamus cupiditatem ejus societatis, neque nos dulcis pluribus 
saecularium divitiarum cupiditas teneat, aut luxuriae laetitia? Haec sunt 
quae nos misera, ac nobis aliena duximus: haec sunt 900 quae plena inopiae 
atque egestatis arbitramur.
        

          10.
          Adjiciunt etiam causam secessionis, quia veram gloriam, et boni 
thesauri copias amisit Laban, in quibus nascimur. Vigor datus est mentis, 
et bona moneta imaginis Dei et similitudinis; quia spiritalis moneta. Amisit, 
quia splendida magis saeculi elegit, quam vera et utilia vitae suae: quorum 
decor expertem divinorum bonorum praeterit; quoniam ille quae putat pulchra, 
in iis se fallit ipsum et decipit.
-----------------------------------------------------------
Unde audi ejus verba, et judica.
        

          11.
          Secutus sanctum Jacob et filias suas; ne forte apud eas suorum 
vitiorum reperiret aliquid, et revocandi ad se haberet auctoritatem, coarguens 
justum, cum ratione esset redargutus, et nihil respondere ac referre posset, 
quo eum deberet tenere: Si annuntiasses, inquit, mihi, emisissem te. 
In quo prodidit quid justus fugerit, ne eum prosequeretur, ne deduceret, 
ne tali comitatu stipatus procederet. Primum quod multorum dominorum mancipio 
se subjicere non debuit; ut ab eo tamquam servulus dimitteretur. Deinde 
quia vir exercitio intentus, et quaerens veram viam ad virtutem persequi, 
non hominem deductorem, sed oracula quaesivit coelestia. Quae me, inquit, 
hinc praeceperunt abire, et nunc comitantur
-----------------------------------------------------------
viantem.
        

          12.
          Sed quomodo me dimisisses? An cum laetitia tua, quae plena est 
moestitudinis, cum tympanis scilicet atque organis immoderata modulantibus, 
et sonis tibiarum suavibus insuavia resultantibus, sonis dissonis, crepitibus 
discrepantibus, vocibus mutis, cymbalis animam ferientibus? His me delectari 
posse credidisti? his revocari? Haec sunt quae ego fugi: nec vereor verborum 
tuorum invidiam. Fugi, ne me talia sequerentur, ne quid de tuis accipiens 
abirem.
        

          13.
          Non enim talibus deductoribus ad Ecclesiam Christi pervenitur, 
ad quam tendebat Jacob; ut eo deduceret populorum copias, inveheret nationum 
divitias, posteritatem infunderet, fugiens umbras inanium rerum, praeferens 
insensibilibus simulacris virtutum
-----------------------------------------------------------
spirantem decorem, plausibilibus praeponens
-----------------------------------------------------------
seria. Vides enim quemadmodum convivia gentiles adornent, festa annuntient: 
sed ea piis mentibus infestiora sunt; quia iis plerique decipiuntur, dulcibus 
capiuntur epulis, capiuntur saltantium choris: dum jejunia nostra fugiunt, 
dum ea sibi aspera putant, dum corpori noxia et molesta arbitrantur.
        

          14.
          An opinatus es quia aurum tuum desiderarem? Sed non habes aurum 
igne examinatum, quo justi probantur. An quia argentum cuperem? Sed 
non habes argentum, qui non habes splendorem alloquii coelestis. Sed fortasse 
speravi quod adjiceres mihi ad obsequium servulos tuos? 901 Ego vero liberos 
quaero, fugio servos peccati. Sed forte comites itineris, et duces viarum 
necessarii fuerunt? Utinam sequi possent! ego illis monstrarem
-----------------------------------------------------------
Domini vias. Sed qui Deum nescitis, vias ejus quomodo novistis? Vias ejus 
ingrediuntur electi Domino: non quicumque intrant eas, sed tamen nemo excluditur.
        

          15.
          Sequatur qui paratus est, ingrediatur viam quae ducit ad Mesopotamiam; 
ut qui eam petit, per aquas transeat, aquas Tigris atque Euphratae, fortitudinis 
atque justitiae, per lacrymas poenitentiae, baptismum gratiae. In ea est 
via exercitus Dei; omnes enim qui sunt in Ecclesia, Deo militant. In ea 
est grex ille insignis diversarum virtutum, quem Jacob sibi elegit; omnis 
enim sine signo anima, indocta et inerudita est, disciplinarum nescia: 
quae autem insignita, eadem dives operum, et gratiarum opima.
        

          16.
          Ad eam qui venit, iratum fratrem reconciliet
-----------------------------------------------------------
prius. Ad eam qui venit, Sichimam pretiosam illam et actuosam inhabitet 
virtutum officinam, ubi laesae castitatis gravis est ultio. Ad eam qui 
venit, luctetur cum Deo; ut ad imitationem ejus se exerceat, ad humilitatem 
Christi et passiones ejus congrediatur. Tollat crucem suam, et Christum 
sequatur,. Denique bonus congressor non aemulatur, non inflatur; immo 
etiam benedicit congredientem sibi tali munere.
        

          17.
          Sequamur ergo sanctum Jacob, et vias ejus; ut perveniamus ad 
eas passiones, ad eas congressiones, perveniamus ad humerum, perveniamus 
ad patientiam matrem fidelium, et ad patrem Isaac, id est jucunditatis 
capacem, laetitiae redundantem. Ubi jam patientia, ibi laetitia; quia post 
tribulationes patientia,
-----------------------------------------------------------
patientia autem probationem operatur, in qua est
-----------------------------------------------------------
spes, de qua non confundimur; quoniam qui non fuerit confusus crucem Christi, 
nec Christus confundetur in eo. Vale, fili, et non erubescas patrem 
interrogare, qui non erubescis in passionibus Christi gloriari.
        
      


        902 EPISTOLA XXVIII.
Pythagoricum adagium, communem viam esse declinandam, petitum fuisse ex 
sacris paginis, indeque colligi a plebeia vita abhorrere debere sacerdotalem. 
Hinc Ambrosius Irenaeum ut populares opiniones et cupiditates fugiat, ingrediatur 
Domini portas et viam arctam, atque ducentem ad superiora, calcet, excitat.
AMBROSIUS IRENAEO salutem.
        
            1.
          Pythagoricum mandatum in aliquorum scriptis praedicari invenimus, 
quod ille discipulos suos
-----------------------------------------------------------
communem atque usitatam populo prohibuerit ingredi viam. Sed hoc unde assumpserit, 
non est incognitum. Nam cum ex populo Judaeorum, ut plerique arbitrantur, 
genus duxerit, ex ejus disciplina derivavit etiam magisterii praecepta: 
meritoque magnus apud philosophos habitus; aequalem, ut aiunt, vix reperit. 
Legerat itaque in Exodo Moysi divino praeceptum esse oraculo: Solve calceamentum 
pedum tuorum, videlicet ut detritae 
et popularis viae deponerent pulverem, qui viam Domini ambulare desiderarent. 
Legerat praeceptum eidem Moysi, ut montem cum sacerdotibus ascenderet, 
populus autem seorsum staret. Separavit igitur sacerdotes a populo, 
et postea ipsum
-----------------------------------------------------------
Moysen intra nubem introire praecepit.
        

          2.
          Vides divisiones? Nihil in sacerdotibus plebeium requiri, nihil 
populare, nihil commune cum studio atque usu et moribus inconditae multitudinis? 
Sobriam a turbis gravitatem, seriam vitam, singulare pondus dignitas sibi 
vindicat sacerdotalis. Quomodo enim potest observari a populo, qui nihil 
habet secretum a populo, dispar a multitudine? Quid enim in te miretur, 
si sua in te recognoscat, si nihil in te
-----------------------------------------------------------
aspiciat, quod ultra se inveniat, si quae in se erubescit, in te quem reverendum 
arbitratur, offendat?
        

          3.
          Supergrediamur igitur plebeias opiniones, et strata quaedam gregalis 
conversationis, ac detritae viae orbitas declinemus, ac vulgaris semitae 
solum, quam currit ille, cujus vita levior cursore, de quo dicitur: Transivit, 
et non vidit. Sed quaeramus nobis viam inaccessam sermonibus insolentium, 
inviam operibus imperitorum, quam nullus maculosus deterat, maculosus scilicet 
ignaviae suae sordibus, et fumo iniquitatis oblitus, tenebrisque et parietinis 
quibusdam animae ruinosus, qui nullam virtutis 903 suavitatem gustaverit, 
aut certe limis eam spectandam magis quam directo affectu, et aperto sinu 
mentis suscipiendam arbitratus sit: et (quod plerique
-----------------------------------------------------------
amant, qui sibi faceti atque urbani videntur, pulchritudinem sapientiae 
in dedecus versutiae transfigurantes) veram non intuens gratiam, tamquam 
in nocte positus, non credit in die viventibus; quia de numero Themanorum 
et Sabaeorum est deficientium et avertentium se a veritate de quibus dicit 
Job: Videte vias Themanorum, et semitas Sabaeorum; quia confusionem incident, 
qui in civitatibus et divitiis spem habent. Ita et vos insurrexistis in 
me sine misericordia; unde viso vulnere meo, timete.
        

          4.
          Has igitur devias semitas declinantium, et illum deficientium 
pulverem, qui propter suam appetentiam ceciderunt saepe in deserto, derelinquamus. 
Convertamur autem, et sequamur sapientiae viam, quam non calcaverunt filii 
glorificantium se et jactantium,
-----------------------------------------------------------
quam interitio ignorat, mors nescit; quia Deus direxit eam: Abyssus dixit: 
Non est in me: mare dixit: Non est mecum. Sed si quaeris viam sapientiae 
et disciplinae, colere Deum, atque ei subditum esse sapientia est: abstinere 
autem a peccatis disciplina est.
        

          5.
          Quid igitur nobis cum istius saeculi via, in qua est tentatio, 
immo ipsa vita hominis tentatio est, et exilior quam sermo fabularum, habitare 
in luteis domibus,
-----------------------------------------------------------
dies et noctes in lucris ponere, et de lucris semper cogitare, et sicut 
mercenarios diurnam mercedem quaerere, atque, ut cicadas aiunt, aura quadam 
pasci cupiditatum? Vere sicut cicadas, quia de die in diem vivunt, questu 
rumpuntur suo. Quid enim aliud sunt homines nullius ponderis, nullius disciplinae, 
nisi ut videantur sicut cicadae, ad mortem nati diurnam, strepentes magis 
quam loquentes? Qui sub ardore ferventium cupiditatum se mulceant cantu 
sibi noxio, statimque occidant, nullum fructum ferentes, nihil habentes 
gratiae. Horum igitur viae noxiae tortuosaeque serpentium, qui venenato 
lapsu corporis sese trahunt, atque in spiram nequitiae sese colligunt, 
et erigere non queunt ad coelestia
        

          6.
          Ingrediamur autem portas Domini, portas justitiae; quas justus 
qui fuerit ingressus, confitetur Domino
-----------------------------------------------------------
. Sed haec paucorum ingressio, unde Dominus ait, quia angusta porta, 
et arcta est via, quae ducit ad vitam; et pauci sunt, qui inveniunt eam. 
Lata autem porta et spatiosa via, qua multi gradiuntur, ad mortem dirigit, 
et viatores suos eo ducit. 904
        

          7.
          Sit ergo via nostra angustior, virus exuberantior, trames pressior, 
fides sublimior, callis arctior, vigor mentis exundans, semitae rectae; 
quia inflexibilia sunt virtutum vestigia. Unde Salomon: O qui dereliquerunt 
semitas rectas!
        

          8.
          Sit gressus ad superiora; quia melius est ascendere. Denique, 
sicut lectum est hodie: Vae iis, qui descendunt in Aegyptum! Non utique
-----------------------------------------------------------
transire in Aegyptum criminosum est: sed transire in mores Aegyptiorum, 
transire in eorum perfidiae saevitatem, et luxuriae deformitatem. Qui eo 
transit, descendit: qui descendit, cadit. Declinemus itaque Aegyptium hominem, 
et non Deum. Vitiis enim suis etiam ipse rex Aegyptiorum in potestatem 
est datus, cujus comparatione Moyses Deus aestimatus est, imperans regnis, 
subjiciens sibi potestates. Unde ei dictum legimus: Faciam te in Deum regi 
Pharaoni. Vale, et nos, ut facis, quasi filius dilige.
        
      


        EPISTOLA XXIX.
Pulchritudinem summi boni quaerendam suadet, fore ut
-----------------------------------------------------------
illa recreetur oculus noster, atque anima nutriatur spondens; eo quod hic 
animae cibus sit, cujus cognitionem sanctis Deus revelat, quemque David 
cupide indagavit. Hoc bonum diligenter tenendum esse; quando idem ipsum 
sit, quod annuntiaverunt. Evangelistae, scilicet Christum. Hoc bonum qui 
cum desiderio hauserit, eum ad mysteriorum scientiam perventurum, et jam 
neglecturum quae sunt corporis, ad quod Apostolus nos adhortatur. Elevandam 
igitur animam ab affectibus, ut feratur ad bonum illud, in quo fons vitae 
est, et quo nonnisi virtute perducimur. Verum perseverantiam ad id opus 
esse et constantiam.
AMBROSIUS IRENAEO salutem.
        
            1.
          Inter legendum, cum paululum requievissem animo,
-----------------------------------------------------------
quia lucubratione destiteram, versiculum illum coepi mecum volvere, quo 
vesperi in vigiliis usi fueramus: Ὠραῖος κάλλει παρὰ τοὺς υἱοὺς τῶν ἀνθρώπων. 
Ὡς ὡραῖοι οἱ πόδες τῶν εὐαγγελιζομένων αὐτὸν. Et vere nihilh speciosius 
illo summo bono, cujus etiam praedicatio speciosa est nimis, et maxime 
perseverantis sermonis processus, et quaedam apostolicae praedicationis 
vestigia. Sed illa qui possunt? Quibus donavit Deus, non solum ut Christum 
annuntiarent, sed etiam pro illo paterentur.
        

          2.
          Nos quantum possumus, intendamus illo animum, et in illo simus, 
illud animo teneamus, quod est pulchrum, decorum, bonum, ut fiat illuminatione 
ejus et fulgore speciosa anima nostra, et mens dilucida. Nam si oculi nostri 
cum aliqua obducuntur caligine,
-----------------------------------------------------------
pascuntur agrorum viriditate et specie nemoris, vel collis 905 herbosi 
omnem inaequalitatem aegrescentis obtutus repellunt, et quadam salubri 
specie pupillae ipsae atque orbes colorari videntur; quanto magis hic mentis 
oculus cum illud summum intuetur bonum, et in eo versatur, atque eo pascitur, 
splendescit atque enitet, ut fiat illud quod scriptum est: Tamquam adipe 
et pinguedine repleatur anima mea! Denique qui scienter agnoscit animas 
gregis sui, curam adhibet herbis campestribus, ut sint ei pascua plurima; 
herbis enim suavioribus et agni pinguiores fiunt, et succus lactis
-----------------------------------------------------------
salubrior. Quibus pascuis usi sunt divites illi, qui manducaverunt et adoraverunt; 
sunt enim bona fidei pascua in quibus collocatur sanctus Dei.
        

          3.
          Est ergo et fenum, quo aluntur greges ovium, qui emittunt vellera 
sapientiae, et dant amictum prudentiae. Et fortasse hoc est fenum montanum, 
in quod verba descendunt prophetae: sicut nix super fenum; et quod 
diligenter colligit sapiens, ut sint ei oves ad vestitum, spiritalis utique 
velaminis. Habet ergo cibum suum et amictum anima, quae illi summo 
bono adhaeret, quod est divinum: quod apostolus Petrus suadet quaerendum; 
ut per ejus cognitionis acquisitionem divinae simus consortes naturae.
-----------------------------------------------------------

        

          4.
          Hujus cognitionem aperit sanctis suis Deus bonus, et donat hoc 
de thesauro suo bono, sicut testificatur lex sacra dicens: Quia juravit 
Dominus patribus tuis dare tibi et aperire thesaurum suum bonum: de 
quo thesauro coelesti dat pluviam terrae suae, benedicere omnia opera manuum 
tuarum. Haec est pluvia eloquium Legis, quod irrorat animam illam fecundam 
et fertilem bonorum operum; ut habeat humorem gratiae.
        

          5.
          Hujus boni cognitionem quaerebat David sicut ipse significat, 
dicens: Unam petivi a Domino, hanc requiram, ut inhabitem in domo Domini 
omnes dies vitae meae, et videam delectationes Domini, et considerem templum 
ejus. Denique hoc esse summum bonum subtexuit statim in eodem psalmo:
-----------------------------------------------------------
Credo videre bona Domini in terra viventium. Hic enim quaeritur, illic 
facie ad faciem plene videbitur. Hoc bonum in domo Dei est, in illo secreto 
ejus ac recessu. Unde iterum ait: Replebimur in bonis domus tuae. 
Alibi quoque hanc summam esse benedictionis expressit, dicens: Benedicat 
te Dominus ex Sion, et videas quae bona sunt Hierusalem. Ideo beatus 
qui illic habitat in ingressu fidei, hospitioque mentis, devotionis habitaculo, 
conversatione virtutis.
        

          6.
          In illo igitur simus, atque in eo maneamus, de quo et Esaias 
dicit: Quam speciosi pedes evangelizantium pacem, evangelizantium bona! 
Qui sunt qui evangelizant, nisi Petrus, nisi Paulus, nisi omnes apostoli? 
Quid evangelizant nobis, nisi
-----------------------------------------------------------
Dominum Jesum? Hic est pax nostra, hic est bonum illud summum; quia 
ipse bonus ex bono, ex arbore enim bona bonus fructus legitur. Denique 
et spiritus ejus bonus, qui ex ipso accipit, et deducit Dei servulos in 
viam rectam. Quis autem habens Spiritum Dei 906 in se, neget bonum, 
cum ipse dicat: An oculus tuus nequam est, quia ego bonus sum? Hoc 
bonum veniat in animam nostram, in nostrae mentis viscera, quod propitius 
Deus dat petentibus
-----------------------------------------------------------
se. Hic est thesaurus noster, hic est via nostra, hic est sapientia nostra, 
justitia nostra, pastor noster, et pastor bonus, hic est vita nostra. Vides 
quanta bona in uno bono!
        

          7.
          Haec bona nobis praedicant Evangelistae. Haec bona requirens 
David, ait: Quis ostendit nobis bona? Et ostendit ipsum esse bona, 
subjiciens: Signatum est in nobis lumen vultus tui. Quis autem lumen 
vultus Patris, nisi splendor gloriae, et imago invisibilis Dei, in 
quo et videtur et clarificatur Pater, sicut ipse clarificat Filium suum?
        

          8.
          Ipse est ergo Dominus Jesus summum bonum, quod nobis annuntiatum 
a prophetis, praedicatum ab angelis, promissum a Patre, evangelizatum est 
ab
-----------------------------------------------------------
apostolis. Qui nobis tanquam maturitas advenit: nec solum tanquam 
maturitas, sed tanquam maturitas in montibus adest; ut nihil acerbum, nihil 
immaturum in nostris consiliis sit, nihil immite, nihil asperum in operibus 
ac moribus, qui primus Evangelizans bona adfuit. Unde et ait: Ipse qui 
loquebar, adsum, id est, qui loquebar in prophetis, adsum in corpore, 
quod suscepi ex Virgine: adsum interior imago Dei, character substantiae; 
et adsum ut homo. Sed quis cognoscit me? Hominem enim viderunt, sed operibus 
supra hominem crediderunt. An non ut homo, cum Lazarum fleret; et 
rursus supra hominem, cum eum resuscitaret? An non ut homo, cum vapularet; 
et rursus supra hominem, cum totius mundi
-----------------------------------------------------------
peccatum tolleret?
        

          9.
          Ad illum igitur properemus, in quo summum est bonum; quoniam 
ipse bonitas, ipse patientia Israel, qui ad poenitentiam te vocat; ne venias 
in judicium, sed accipias remissionem peccatorum. Agite, inquit, poenitentiam. 
Ipse est de quo clamat Amos propheta: Exquirite bonum. Ipse est summum 
bonum, qui nullius indiget, et abundat omnibus. Facile abundat, in quo 
plenitudo divinitatis habitat corporaliter. Facile abundat, de cujus 
plenitudine omnes accepimus, et in illo repleti sumus, ut dicit Evangelista.
        

          10.
          Hoc igitur verum et summum bonum, si illo concupiscibili suo 
et delectabili anima gustaverit, et
-----------------------------------------------------------
duabus his hauserit affectionibus, excludens dolorem et formidinem, incredibiliter 
exaestuat. Osculata enim Verbum Dei, modum non capit, nec expletur, dicens: 
Suavis es, Domine, et in jucunditate tua doce me justificationes tuas. 
Osculata Dei Verbum, concupiscit super omnem decorem, diligit super omnem 
laetitiam, delectatur super omnia aromata, cupit frequenter videre, saepe 
intendere, cupit attrahi, ut sequi possit. Unguentum, inquit, exinanitum 
est nomen tuum; propterea te diligimus
-----------------------------------------------------------
adolescentulae, propterea certamus, sed comprehendere te non possumus. 
Attrahe nos, ut possimus currere, ut odore unguentorum tuorum accipiamus 
virtutem sequendi. 907
        

          11.
          Festinat etiam interna mysteria videre, ipsam requiem Verbi, 
ipsam boni illius summi habitationem, et lucem ejus, et claritatem. In 
illo sinu ac recessu patrio festinat audire sermones ejus; et cum audierit, 
super omnem suavitatem accipit. Doceat te Propheta, qui gustavit, et ait: 
Quam dulcia faucibus meis verba tua, super mel et favum ori meo! Quid 
enim aliud desiderat anima, quae semel suavitatem Verbi gustaverit, quae 
semel claritatem ejus viderit? Moyses in monte positus quadraginta diebus 
Legem accipiens, cibum corporis
-----------------------------------------------------------
non requirebat: Elias ad illam festinans requiem, rogabat ut acciperetur 
a se anima sua: Petrus aspiciens et ipse in monte Dominicae resurrectionis 
gloriam, nolebat descendere, dicens: Domine, bonum est nos hic esse. 
Quanta igitur illa divinae substantiae gloria, quanta Verbi bona, in quae 
concupiscunt et angeli prospicere!
        

          12.
          Anima igitur quae illud videt, corpus hoc non requirit, minimamque 
sibi familiaritatem cum eo esse debere intelligit, renuntiat saeculo, abducit 
se a vinculis carnis, exuit omnibus voluptatum istarum nexibus. Denique 
Stephanus Jesum videbat, et lapidari non formidabat; immo cum lapidaretur, 
non pro se, sed pro illis a quibus perimebatur, rogabat
-----------------------------------------------------------
. Paulus quoque raptus usque ad tertium coelum, cum corpore esset, 
an sine corpore, nesciebat: raptus, inquam, in paradisum, usum proprii 
jam non sentiebat corporis; et audiens verba Dei, quomodo ad corporis infirmitates 
descenderet, erubescebat.
        

          13.
          Itaque sciens quid vidisset in paradiso, vel quid audisset, clamabat 
dicens: Quid adhuc velut videntes de hoc mundo decernitis? Ne tetigeritis, 
ne attaminaveritis, ne gustaveritis quae sunt omnia ad corruptelam ipso 
usu. Volebat enim nos in figura esse istius mundi, non in possessione 
atque usu; ut ita utamur hoc mundo tamquam non utamur, tamquam praetereuntes, 
non tamquam residentes: ambulantes tamquam in imagine
-----------------------------------------------------------
saeculi, non in cupiditate, ut velocissima disputatione ipsam imaginem 
hujus mundi transeamus. Denique ipse fide ambulans, non specie, peregrinabatur
-----------------------------------------------------------
a corpore, aderat Domino; et cum esset in terris, non in terrenis, sed 
in coelestibus conversabatur.
        

          14.
          Ergo anima nostra, quae Deo vult appropinquare, elevet se a corpore, 
semper illi summo adhaereat, illi bono quod est divinum, quod est semper, 
et quod erat ab initio, et quod erat apud Deum, hoc est, Dei Verbum. Ipsum 
est illud divinum, in quo vivimus, et sumus, et movemur. Ipsum est 
quod erat in principio, ipsum est quod est: Dei enim Filius Jesus Christus 
in vobis, inquit, est: in quo non fuit, Est et Non; sed Est in illo fuit. 
Ipse dixit Moysi, 908 ut diceret: Qui est, misit me.
        

          15.
          Cum hoc igitur anima nostra sit, et sit (si
-----------------------------------------------------------
fieri potest) semper; ut et nostrum possit quis dicere: Anima mea in manibus 
tuis semper. Erit autem, si non in carne sit, sed in Spiritu: erit, 
si se terrenis non misceat. Cum enim ad carnalia reflectitur, tunc ei illecebra 
obrepit corporis, tunc ira et indignatione exaestuat, tunc moestitia afficitur, 
tunc supinatur per arrogantiam, tunc dolore affligitur.
        

          16.
          Hae sunt aegritudines animae graves, quibus plerumque ad mortem 
cogitur; dum oculi ejus caecantur, ut non videant verae lumen gloriae, 
et divitias aeternae haereditatis. Quod si eos ad Deum semper intendat, 
accipiet a Christo fulgorem sapientiae; ut illuminatum in agnitione Dei 
habeat obtutum, videat illam spem nostrae vocationis, aspiciat illud quod
-----------------------------------------------------------
est bonum, et placitum, et perfectum. Quod enim bonum, complacitum Patri: 
quod complacitum, perfectum; sicut habes in Evangelio, ubi dicit Dominus: 
Diligite inimicos vestros, ut imitemini Patrem, qui pluit super justos 
et injustos; quod est utique bonitatis. Et postea concludit, dicens: 
Estote perfecti sicut Pater vester, qui in coelis est, perfectus est. 
Charitas enim perfecta est: denique plenitudo Legis est. Quid autem tam 
bonum quam charitas, quae malum non cogitat?
        

          17.
          Et ideo terras fugito, in quibus invidia est, ubi ambitio, ubi 
contentio. Boni ergo illius capacem se anima tua praebeat; ut supra nubes 
volet, sicut aquila renovetur, sicut aquila pennas emittat; ut renovatis 
alarum remigiis, alta petere non reformidet,
-----------------------------------------------------------
hanc habitationem relinquat: terrenum enim habitaculum gravat animam. 
Exuat vetera, abjiciat erroris desideria, abluat oculos suos;
-----------------------------------------------------------
ut videat illum fontem verae sapientiae, illum fontem vitae aeternae, qui 
affluit atque exundat omnibus, nullius indigens. Quis enim dedit illi, 
cum ex ipso, et per ipsum, et in ipso omnia sint?
        

          18.
          Vitae igitur fons est summum illud bonum, ex quo vivendi substantia 
ministratur omnibus: ipsum autem in se habet vitam manentem. A nullo quasi 
inops accipit: largitur bona aliis, non aliunde assumit sibi; neque enim 
nostri indiget. Unde et ait ex persona hominis: Quoniam bonorum meorum 
non indiges. Quid ergo pulchrius, quam ei appropinquare, ei adhaerere? 
quae major voluptas est? Quod is qui viderit, et de fonte aquae vivae gratis 
gustaverit, quid potest aliud desiderare? quae regna? quas potestates? 
quam pecuniam? cum advertat quam miserae etiam hic regum conditiones sint, 
quam mutabiles
-----------------------------------------------------------
imperii status, quam exigua vitae hujus spatia, quanta in ipso imperio 
servitia; cum ad aliorum, non ad suum vivant arbitrium. 909
        

          19.
          Quis autem peculiatus ad vitam aeternam transit, nisi virtutum 
fultus peculio, quod receptum omnibus, solis divitibus impossibile pronuntiatur? 
Non ergo his uti beatum est, sed illud videre, quo ista despicias, et vana 
veri refellas, atque inania et cassa judices, illam nudae veritatis pulchritudinem 
diligas, quae has saeculi fucosissimas vanitates redarguat.
        

          20.
          Erige igitur oculos, anima, tuos; illos oculos, de quibus tibi 
Verbum Dei dicit: Corde nos cepisti, soror mea sponsa, corde nos cepisti 
uno ab oculis tuis
-----------------------------------------------------------
. Ascende in palmam, vince saeculum, ut teneas Verbi altitudinem. 
Imaginem istam mundi foris relinque, foris malitiam: introduc autem bonitatem 
mentis, quae habet gratiam in ligno vitae; si laverit stolam suam, et ingrediatur 
in civitatem, quae vera est gratia sanctorum, in qua est Dei tabernaculum, 
circa quod Scribae Domini praetendunt, ubi non dies, aut sol, aut luna 
lumen ministrant: sed ipse Dominus lumen est, totam illam civitatem illuminans; 
est enim lux mundi: non utique lux visibilis, sed animarum, quae in 
hoc mundo sunt, intelligibilis claritudo, quibus se splendenti lumine rationabilis 
infundit prudentiae, praedicatur in Evangelio, incorporeae virtutis 
inflammans vapore secreta mentium
-----------------------------------------------------------
animorumque penetralia.
        

          21.
          Si quis igitur incola esse coeperit illius civitatis supernae, 
incola videlicet conversatione ac moribus, non discedat ab ea, non exeat; 
non reflectat vestigium, non corporis dico, sed mentis vestigium,
-----------------------------------------------------------
non revertatur retro. Retro luxuria, retro impuritas est. Denique ascendens 
ad montem Loth, retro reliquit sodomitana flagitia: quae autem respexit 
retro, non potuit ad superiora evadere. Non ergo pedes tui retro, 
sed mores non revertantur. Non fiant manus tuae remissae, et devotionis 
tuae ac fidei genua dissoluta. Non fiat voluntatis tuae recidiva infirmitas, 
non ullus intercursus criminum. Sed ingressus es, mane: pervenisti, consiste: 
salvans salva animam tuam.
        

          22.
          Ascendens directum attolle gradum, nullus inde tuto redit. Hinc 
via, inde ruina est. Hinc ascensus, inde praecipitium. Ascendendi quidem 
labor, sed descendendi periculum: sed potens est Dominus, qui te fundatum 
illic custodiat septum
-----------------------------------------------------------
propheticis muris et apostolicis turribus. Ideo tibi dicit Dominus: Intrate, 
calcate, quia assistit vindemia (Joel III, 13). Intus, non foris simus. 
Et in Evangelio Dei Filius dicit: Qui est in tecto, non descendat vasa 
sua tollere. Non utique de hoc tecto dicit, sed de illo: Extendit 
coelum sicut cameram.
        

          23.
          Intus ergo esto, intra Hierusalem, intra 910 animam tuam pacificam, 
mitem atque tranquillam. Non exeas de ea, neque descendas vas tuum istud, 
aut honoribus, aut divitiis, aut arrogantia attollere. Intus esto, ut per 
te alienigenae non transeant, peccata animam tuam non transeant, vanae 
operationes et cogitationes inanes: non transibunt autem, si sanctificaveris 
bellum pro devotionis et fidei certamine,
-----------------------------------------------------------
pro veritatis studio adversus passionum illecebras, et sumpseris arma Dei 
adversum spiritales nequitias, et astutiam diaboli, qui pertentat sensus 
nostros fraude ac dolo; quem mansuetus bellator facile proterit, qui non 
serat jurgia, sed sicut decet servum Domini, cum modestia fidem doceat, 
et eos qui adversantur, redarguat. De hoc dicit Scriptura: Qui mansuetus 
est, bellator exsurgat (Joel III, 9), et infirmus dicat: Omnia possum in 
eo, qui me confortat.
        

          24.
          Hac fide fretus etiam qui infirmus est, praevalebit, et erit 
sancta anima ejus, et stillabunt ei montes prophetici (Joel III, 18), vel 
apostolici dulcedinem, et colles fluent lac: qualis ille collis, qui lactis 
potum Corinthiis dabat; et
-----------------------------------------------------------
fluent ei aquae de suis vasis, et de puteorum suorum fontibus: vel de ventre 
ejus aquae vivae, spiritales videlicet quas fidelibus suis Spiritus sanctus 
ministrat, qui etiam animam tuam dignetur rigare, ut abundet in te fons 
aquae salientis in vitam aeternam.
-----------------------------------------------------------
. Vale, et nos ut filius dilige; quia nos te ut parentes diligimus.
        
      


        EPISTOLA XXX.
Docet non habitandum in locis depressis more luxuriosorum, sed sanctorum 
instar in editioribus, ubi aedificandum est templum Domino, scilicet in 
propriis mentibus. A luxuriosis non aedificari hoc templum, cujus fastigium 
aequitatis ope metimur. Quinam sepulcra negantur sibi condere, et ascendere 
in domum Dei; quove pacto ad struendam eam, qua minis, qua promissis excitantur?
AMBROSIUS IRENAEO salutem.
        
            1.
          Ubi superiorem absolvi epistolam, et perferendam tibi tradidi, 
venit in mentem illud quod Dominus in manu Aggaei prophetae locutus est 
dicens:
-----------------------------------------------------------
Si tempus vobis est ut habitetis in domibus caelatis? Quid ergo istud 
est, nisi in superioribus habitandum, non in vallestribus et subterraneis 
habitaculis? Qui enim infra terram habitant, non possunt aedificare templum 
Dei, et dicunt: Non venit tempus ut aedificetur domus Domini; simul 
quia luxuriosorum est hypogaea quaerere, captantium frigus aestivum, eo 
quod resoluti deliciis aestus aliter ferre ac tolerare non queant, et ideo 
requirant umbrosa penetralia: vel quod desidiosi ignava sub terris agant 
otia: deinde quod tenebrosa illos et opaca delectent magis, quibus 911 
operiri flagitia sua credant, secundum illud: Tenebrae circumdant me ut 
parietes, quem vereor? Sed frustra
-----------------------------------------------------------
hoc sperant, cum profunda abyssi et abscondita Deus cernat, et omnia deprehendat, 
antequam fiant.
        

          2.
          At non Elias in hypogaeis, non Elisaeus habitabant. Denique alter 
mortuum viduae filium tulit ad superiora, in quibus consueverat sedere, 
et ibi eum resuscitavit: alteri quoque Sunamitis illa magna mulier, 
ut Scriptura testificatur, in superioribus hospitium paravit, et ibi 
concipiendae sobolis, quia non habebat, meruit praerogativam, ejusdemque 
resuscitati pignoris vidit miracula. Quid de Petro dicam, qui ad horam 
sextam ascendens in superiora, baptizandarum gentium cognovit mysteria. 
At vero parricida Abessalon in valle Regis sibi titulum statuit, et in 
fossam projectus est, cum
-----------------------------------------------------------
esset peremptus. Ergo sancti ascendunt ad Dominum, flagitiosi ad vitia 
descendunt;
-----------------------------------------------------------
sancti in montibus, criminosi in vallibus; Deus enim montium est, et non 
Deus vallium.
        

          3.
          Qui ergo illic, id est, in domibus habitabant vallestribus, in 
quibus non habitat Deus; domum Dei in se habere non poterant; hanc enim 
Dominus quaerebat ab illis domum, ut semet ipsos aedificarent, atque intra 
se Dei templum vivis fidei lapidibus attollerent. Neque enim terrenorum 
parietum constructiones, et silvestrium ligna culminum desiderabat, quae 
cum fuissent, manus dirueret hostilis: sed illud templum quaerebat, quod 
in hominum conderetur mentibus, quibus dicendum foret: Vos estis templum 
Dei; in quo habitaret Dominus Jesus, et unde ad redemptionem universorum 
procederet, ut in utero Virginis sacra reperiretur aula, in qua Rex habitaret 
coelestium, et corpus
-----------------------------------------------------------
humanum Dei templum fieret; quod etiam, cum solutum esset, in triduo resuscitaretur.
        

          4.
          Sed hanc domum luxuriosi non aedificant, qui caelatas inhabitant 
domos, et caelato argento delectantur; sordet enim illis purum argentum, 
ita et istis sordet simplicis habitationis locus. Sinuant spatia domorum, 
et adjiciendo adjiciunt, conjungentes domum ad domum, et villam ad villam, 
effodiunt terram; ut elementum quoque eorum cedat habitaculis, et quasi 
terrae filii intra ejus recondantur uterum, et abscondantur alvo. Isti 
plane sunt, de quibus dicit Hieremias: O qui aedificant domum suam non 
cum justitia! Qui enim cum justitia aedificat, non in terrenis aedificat,
-----------------------------------------------------------
sed in coelestibus.
        

          5.
          Aedificasti, inquit, domum, metire superiora ejus, perflatilia 
distincta fenestris, et contignata cedro et illita minio. Metitur 
autem superiora, qui contemplatus judicium Dei, judicat judicium humilis, 
et judicium pauperis. Qui autem 912 in avaritiam intendit, et in sanguinem 
innocentis, non aedificat superiora cum judicio, nec mensuram tenet; quia 
non habet Christum: nec aspirare sibi divinae flatus explorat gratiae, 
nec pleni luminis splendorem requirit: nec illita minio habet coenacula, 
cui non potest dici: Sicut resticula coccinea labia tua.
        

          6.
          Non sepelietur, inquit, hujusmodi; qui enim vivum se sub 
terram infodit, et tamquam
-----------------------------------------------------------
in sepulcro sepelivit, eripuit sibi mortuo requiem sepulturae. Depositus 
itaque in valle corporalium delectationum, non invenit sepulcrum, de quo
-----------------------------------------------------------
possit resurgere. Hujusmodi ergo vir, nec templum Deo aedificat; quia non 
novit tempus correctionis suae. Quomodo enim possunt tales homines templum 
aedificare, qui quasi ferae ac bestiae in spelaea ferarum et bestiarum 
latibula sese receptant, atque in foveas se serpentium more demergunt, 
et consuetudine fraudulentae vulpis infodiunt?
        

          7.
          Sed nec sepulcrum sibi condit, qui ante tempus moritur; vivens 
enim, mortuus est: nec audit vocem Aggaei, id est, epulantis, ut interpretatio 
declarat; quoniam non ingreditur tabernaculum Dei, in voce exsultationis 
et confessionis, sonus epulantis. Quomodo enim vocem ejus audit, qui 
opera ejus non videt? Nam si videret, audiret verbum, quod in ejus manu 
factum est, delectatus ejus actibus, quibus pulsavit, et apertum
-----------------------------------------------------------
est ei, et descendit in ejus animam; ut epuletur in eo sinceritatis et 
veritatis cibos.
        

          8.
          Ergo quia non audivit, fit iterum in manu Aggaei verbum, et dicit: 
Surgite de caelatis et depressis malitia domibus, et ascendite in montem 
Scripturarum coelestium, et caedite lignum sapientiae, lignum vitae, lignum 
cognitionis: et dirigite vias vestras, ordinate actus vestros; ut habeant 
ordinem suum debitum, qui necessarius et utilis est ad aedificandam Domini 
domum.
        

          9.
          Nam si non feceritis, nec coelum dabit rorem suum, id est, 
sermo coelestis, qui sicut ros descendit super fenum, non temperabit fervidos 
corporalium motus passionum; nec ignita restinguet
-----------------------------------------------------------
diversarum spicula cupiditatum: nec terra ejus, id est, anima, fructus 
dabit; eo quod arescat, nisi repleatur irriguo verbi Dei, et perfundatur 
rore coelesti, spiritalis ubertate gratiae.
        

          10.
          Et quia sciebat desides esse habitantes in hypogaeis, et voluptatum 
gurgustiis: Excitabo, inquit, illis spiritum Zorobabel de tribu Juda, et 
Jesum Josedech sacerdotem magnum; ut incitentur ad aedificationem 
divinae domus. Nisi enim Dominus aedificaverit sibi domum, in vanum laboraverunt 
qui aedificant eam. Ipse est Zorobabel jugis redundantia, ut pote 
fons vitae, et Verbum 913 Dei, per quod omnia, et ex quo omnia, et omnia 
in ipso. Haec dicit redundantia: Si quis sitit, veniat ad me, et bibat 
(Joan. VII,
-----------------------------------------------------------
37), hoc est, profluvium indeficientis meatus. Profluvium quoque nocturnum 
legimus Zabulon, quod est propheticum: sed jam et ipsum hujus fluenti
-----------------------------------------------------------
infusione resplenduit, per quod evanuit illud profluvium vanitatis in Jesabel, 
quae inimica veritati, et adversaria prophetarum eloquiis, ita dilacerata 
est canum morsibus; ut nullum ejus superesset vestigium, sed toto corpore 
suo cum omnibus posteritatis suae insignibus exstingueretur. Ipse 
igitur Zorobabel ex tribu Juda, ipse Jesus magnus sacerdos, et tribu designatus 
et nomine: duo significari videntur, et unus exprimitur; quia idem quasi 
potens natus ex potente, quasi redemptor ortus ex virgine, in utriusque 
idem naturae diversitate dividuae, unius Filii Dei veritatem gigas salutaris 
implevit.
        

          11.
          Excitaturus itaque a mortuis Zorobabel sanctum, ait: Adhuc semel 
ego movebo coelum, et terram,
-----------------------------------------------------------
et maria, et desertum. Moverat ante haec, cum de Aegypto liberaret 
populum suum, terra inter 
fluctus, murus in mari, via in aqua, in deserto messis quotidiana frugum 
coelestium multiplicabatur, petra solvebatur in fontes aquarum: sed movit 
et postea in passione Domini Jesu; quando coelum tenebris obductum, 
sol refugit, petrae scissae, tumuli aperti, mortui resuscitati, draco victus 
in fluctibus suis vidit piscatores hominum, non solum navigantes in mari, 
sed etiam ambulantes sine periculo.
        

          12.
          Desertum quoque motum, quando infructuosus nationum populus messe 
coepit devotionis et fidei flavescere; et eousque deserti, et gentium commotio
-----------------------------------------------------------
facta est ut apostolorum quos direxit ad gentes vocandas, tanta esset et 
tam vehemens praedicatio; ut in omnem terram exiret sonus eorum, et in 
fines orbis terrae verba eorum. Tanta, inquam, commotio deserti, ut 
plures filii fierent desertae, quam ejus quae habebat virum; et floreret 
desertum, ut lilium: introirent electa gentium ad residuos populi; 
quo reliquiae salvae fierent per electionem gratiae.
        

          13.
          Et replebo, inquit, domum hanc argento meo et auro; eloquiis 
coelestibus, quae sunt sicut argentum igne examinatum, et veri claritate 
luminis, sicut auro spiritali in sanctorum occultis mentibus refulgente. 
Has divitias confert Ecclesiae suae, quibus intelligibiles thesauri replentur,
-----------------------------------------------------------
et gloria augetur domus super priorem gloriam, quam populus habuit electus.
        

          14.
          Pax enim et tranquillitas animae super omnem
-----------------------------------------------------------
domus gloriam est; quia pax superat omnem sensum (Aggaei II, 10). Haec 
est paxsuper pacem, quae dabitur post tertiam commotionem coeli, maris, 
terrae, deserti; quando destruet omnes Potestates et Principatus. Coelum 
enim et terra transibunt, et omnis istius mundi figura: et unusquisque 
in romphaea insurget ad fratrem suum, id est, 914 verbo penetrante medullas 
animae; ut destruatur quidquid est contrarium, currus ex Ephraem, 
et equus ex Hierusalem, ut Zacharias dixit. Et sic erit pax per omnia, 
nullis obsistentibus corporis passionibus, aut incredulae mentis impedimentis; 
ut fiat in omnibus omnia Christus, subdita Patri exhibens corda universorum.
-----------------------------------------------------------

        

          15.
          Unde et ad ipsum solum mystice dicitur: Sumam te, Zorobabel, 
et ponam te sicut signaculum; quia te elegi (Aggaei II, 24). Etenim cum 
fuerit anima nostra pacifica, ut dicatur ei: Convertere, convertere Sunamitis: 
quod pacificam significat, et ut tuo nomine utar εἰρηνικὴν; tunc accipiet 
in se sicut signaculum Christum; id est, imaginem Dei, ut sit ad imaginem; 
quoniam qualis coelestis, tales et coelestes. Et oportet nos portare 
imaginem coelestis, id est, pacem.
        

          16.
          Atque ut sciamus verum esse, habes in Canticis, in ultimo jam 
perfectae animae dici, quod et tibi dicat Dominus Jesus: Pone me ut signaculum 
in brachium tuum; ut luceat pax in corde tuo, et in operibus tuis 
Christus, et formetur in te
-----------------------------------------------------------
sapientia, et justitia, et redemptio. Vale, fili, et nos dilige; quia nos 
te diligimus.
        
      


        EPISTOLA XXXI.
Quaerenti IRAENEO num eos qui statim a pueritia, et eos qui jam aetate 
provectiores crediderint, diversa charitate Deus diligat; respondet sanctus 
Praesul in Scriptura Deum Synagogae, quae prius fidelis fuerat, lapsum 
doluisse; postea tamen charitatem suam transtulisse ad Ecclesiam, ut per 
duas uxores David, nec non Moysis de muliere captiva locum significatur.
AMBROSIUS IRENAEO salutem.
        
            1.
          Differentia charitatis utrum sit aliqua apud Deum, eorum qui 
a pueritia crediderint, et eorum
-----------------------------------------------------------
qui juventutis aut posterioris aetatis processu, prudenter requirendum 
putasti; nam hoc quoque Scriptura divina non praetermisit, neque intactum 
reliquit. Siquidem Dominus Deus noster ad Joel prophetam non otiose ait: 
Lamentare ad me super Sponsam praecinctam sacco in virum ejus virginalem 
(Joel I, 9), dolens Synagogam, quae antea virginitate sua desponsata Dei 
Verbo foret, vel animam certe quae
-----------------------------------------------------------
de bonis meritis decidisset; ita offendiculum incidisse peccatorum flagitiis, 
ut odia contraheret, et inquinamento impietatis, ac perfidiae obsoleta 
sordibus, miserabili esset despectui, longe mutata ab illius Sponsae gratia, 
quae ante meruerat audire: Sponsabo te mihi in fide et justitia et misericordia.
        

          2.
          Nec immerito lamentabilis pronuntiatur, quae tantorum munerum 
amiserat pretium, et virtutum dotalium tam grave subierat dispendium, ut 
ei virginalis Sponsus eriperetur. Nostris enim meritis Verbum Dei nobis 
aut vivit, aut moritur; nam si bona studia atque opera nostra sint, vivit 
atque operatur in nobis Dei Verbum: si tenebrosae cogitationes operationesque 
nostrae sint, occidit nobis sol
-----------------------------------------------------------
justitiae. 915 Et ideo lamentandum praecepit pro ea anima. Nam sicut 
illis gratulandum et epulandum est, cum quibus Sponsus est; ita illi animae 
lugendum, cui Sponsus fuerit ereptus, sicut de apostolis scriptum est in 
Evangelio: quoniam cum auferetur ab eis Sponsus, tunc jejunabunt in illis 
diebus.
        

          3.
          Ergo et haec anima habebat ante laetitiam et exsultationem, cum 
haberet παρθενικὸν λόγον. Et ideo non jejunabat, quia dies erant epularum 
et refectionis; cum adesset Sponsus, invehens quibus aderat, ubertatis 
affluentias, coelestis alimenti copias, vini rigatus, quo corda hominum 
laetificantur: sed posteaquam Sponsum factis suis amisit, jubetur in cilicio 
agere poenitentiam peccatorum suorum, et
-----------------------------------------------------------
deflere semetipsam; quia mortuus est et crucifixus pro ea Christus, qui 
est παρθενικὸς λόγος.
        

          4.
          Si a prima aetate convenit, nec alterius anima haec videtur experta 
copulam; sed a principio virginalem fidei suae florem Christo dicavit, 
atque ipsi primis foederata pietatis mysteriis sacros juvencula cultus 
recepit; ipsa est Israelitica anima veteris prosapiae ex genere patriarcharum, 
quae si inoffensum fidei servasset curriculum, magni meriti foret Sponsa 
Verbi virginalis, tamquam illa quae apprehendit justitiam, et obviabit 
illi quasi mater, et quasi mulier a virginitate suscipiet illam.
        

          5.
          Altera quoque est acquisita ex gentibus, et utraque Sponsa unius 
Verbi, quod est magnum
-----------------------------------------------------------
mysterium. Idque tibi demonstratur in libro Regnorum; si quidem David 
duas uxores habuit Achinaam Jezrahelitem, et Abigaeam acquisitam sibi postea: 
illam rigidiorem, istam misericordiae plenam et gratiae, hospitalem ac 
liberalem animam, quae revelata facie Patrem vidit, speculata ejus gloriam; 
quae suscepit divinum illum paternae gratiae rorem, ut habet nominis interpretatio. 
Quid
-----------------------------------------------------------
autem ros Patris, nisi Dei Verbum, quod humore fidei atque justitiae infudit 
corda universorum?
        

          6.
          Pulchre igitur huic animae verus dicit David, quod illi Abigaeae 
dictum est: Benedictus Dominus Deus Israel, qui misit te hodie huc obviam 
mihi, et benedicti mores tui. Et iterum dicit ei: Ascende in pace 
in domum tuam. Vide, jam audivi vocem tuam, et reveritus sum faciem tuam. 
Denique in Canticis etiam haec verba sunt Sponsi ad Sponsam: Ostende mihi 
faciem tuam, et insinua mihi vocem tuam.
        

          7.
          Et tunc quidem dimissa est, quoniam alterum habebat virum, qui 
dicebatur Hebraice Nabal, Latine insipiens, durus, inhospitalis, inhumanus, 
ingratus qui officia nesciret referre: sed posteaquam
-----------------------------------------------------------
defunctus est vir ejus, solutam a lege viri accepit eam sibi in uxorem 
propheta David. Per cujus copulam Ecclesiae crediturae ex gentibus significantur 
mysteria, quae amisso viro, cui ante juncta fuerat, transivit 916 ad Christum, 
censu pio dives, humilitatis et fidei, misericordiae quoque dotata patrimonio.
        

          8.
          Sed hoc loco non ista deploratur, sed illa Achinaam, quae fuit 
male fortis in fratrem; et ideo illi frater factus est in commotionem. 
Unde ex persona eorum dictum est: Posuisti nos in parabolam in gentibus, 
commotionem capitis in populis. Quam nutantem inveniens diabolus, 
sicut leo diruit, et jucunditatem ejus abstulit: vineam ejus et ficum 
evertit, sub quibus solebat ante requiescere,
-----------------------------------------------------------
et arescere fecit fructus ejus.
        

          9.
          Quos aridos miseratus, atque albentes siccitate nimia, dicit 
ad prophetam Deus: Lamentare ad me super Sponsam praecinctam cilicio, et 
super virum ejus virginalem (Joel I, 9), id est, super animae hujusmodi 
vel Synagogae virum mortuum. Cui loco alio expostulans dicit, eo quod 
oblita propositi sui, oblita charitatis, immemor gratiae, devia disciplinae, 
superiorem uxoris affectum amiserit. Meritoque suis eam sermonibus redarguit, 
memorans et retexens ejusdem blanditias, et pietatis vocabula: Non sicut 
domesticum me vocabas, et patrem et initiatorem virginitatis tuae.
        

          10.
          Ergo huic animae cui per intemperantiam ejus mortuum est Dei 
Verbum, et ille παρθενικὸς λόγος occidit,
-----------------------------------------------------------
luctum incidit, intercessorem adhibet; ut vocetur ad poenitentiam, quo 
possit mereri misericordiam. Illa autem quae bona intellectu, et decora 
in aspectu valde, sicut Abigaea acquisita sibi erat in praelio; devictis 
adversariis, et mortuo viro, qui vallatus nequitiis spiritalibus repugnabat 
ac resistebat, ne sibi speciosa uxor adimeretur: quasi victor et diligens 
Sponsus jucunditatem confert et gratiam, emundans eam ab omnibus pulchritudinis
-----------------------------------------------------------
ejus impedimentis, et exuens vestimentis captivitatis; ut depositis omnibus 
capitis sui capillis, id est, peccatorum criniculis, qui quasi superflui 
nostro in corpore videntur: Quoniam si vir comam nutriat, ignominia est 
illi; in unitate fidei, in virum perfectum, in mensuram aetatis plenitudinis 
Christi studeat occurrere; ut omnem deponat animi perturbationem, 
et charitate fundata augeatur in Domino Jesu, et universo acquirat incrementum 
corpori.
        

          11.
          Haec est anima illa, quam Lex demonstrat tibi in specie mulieris 
bonae, quam si videris in praeda, et concupieris accipere in uxorem tibi: 
Induces, inquit, eam in domum tuam; ut tota ei committas interiora 
domus tuae,
-----------------------------------------------------------
omnium tuorum viscerum possessionem, auferas ejus superflua, tondeas lapsus; 
et novacula non satis acuta, ne faciat dolum, tuarum exuvias passionum, 
atque inanes sensus recidas. Ideo ait: Rades ejus caput; quo nulla obstacula 
patiantur oculi sapientis, qui sunt in capite ejus. Et sedebit, inquit, 
triginta diebus in domo tua, peccata propriae deplorans nativitatis, 
et commenta 917 nequissimi patris diaboli, qui vult congregare, quae non 
generavit; ut hujus mystici numeri purificatione mundata, conjugii 
claves adipiscatur.
        

          12.
          Et pulchre ait: Postea intrabis ad eam; ut totus ingrediaris 
in animam tuam, atque intra ipsam te colligas, et in ea habites, apud eam 
commoreris, in ipsa tibi sit omnis conversatio; ut sis non in
-----------------------------------------------------------
carne, sed in spiritu, et proponas adjungere eam tibi ad consortium vitae, 
sciens quoniam communicabit tecum de bonis; et perfunctus ejus gratia dicas: 
Puer autem eram ingeniosus, et sortitus sum animam bonam. Et illa 
tibi respondeat: Assumam te, et inducam te in domum matris meae, et in 
secretum ejus, quae me concepit. Bona mater animarum Hierusalem illa, 
quae in coelo est.
        

          13.
          Erit ergo uxor tua, et inveniens te osculabitur te. Et si postea 
displicuerit tibi; quod castiget corpus suum, et servituti redigat, 
non patieris eam servire, id est, voluptatibus corporis, nec subjicies 
eam carni, sed liberam permanere patieris: nec alienabis eam, hoc est enim 
vendere:
-----------------------------------------------------------
nec contemnes eam, sed permittes servire eam Deo suo in castitate fidei, 
et bonorum operum sobrietate. Vale, et nos dilige; quia nos te diligimus.
        
      


        EPISTOLA XXXII.
Perdicis fallacia et libidine adumbrari Satanam tradit. Quomodo hic clamando 
sibi congregaverit populos, et eos Christus etiam clamando ad se revocaverit? 
quonamve pacto id cum perdicis natura conveniat? Sub quae colligit non 
incassum Christum clamasse,
-----------------------------------------------------------
ac postquam diabolus omnino spoliatus fuerit, tunc stultum illum, quem 
Deus elegit, salvum futurum.
AMBROSIUS IRENAEO salutem.
        
            1.
          Clamavit perdix, congregavit quae non peperit. Licet enim 
mihi de superioris fine epistolae, sequentis mutuari exordium. Celeberrima 
quaestio; et ideo ut possimus eam absolvere, quid de natura avis istius 
habeat historia, consideremus. Nam et hoc considerare non mediocris prudentiae 
est, siquidem et Salomon cognovit naturas animalium, et locutus est de 
pecoribus, et volatilibus, et de reptilibus, et de piscibus.
        

          2.
          Dicitur itaque avis ista plena esse doli, fraudis, fallaciae, 
quae decipiendi venatoris vias calleat, atque artes noverit, ut eum a pullis 
avertat suis; omniaque
-----------------------------------------------------------
tentamenta versutiae 918 non praetermittere, quo possit venantem abducere 
a nido et cubilibus suis. Certe si insistere adverterit, tamdiu illudit, 
quamdiu soboli fugiendi signum tribuat et potestatem. Quam ubi evasisse 
senserit, tunc se et ipsa subtrahit, et lubrica arte deceptum insidiantem 
relinquit.
        

          3.
          Fertur etiam promiscuae esse permixtionis, ut in feminas cum 
summo certamine mares irruant, et vaga calescant libidine. Unde impurum 
et malevolum et fraudulentum animal adversario et circumscriptori generis 
humani, fallacissimoque, et impuritatis auctori conferendum putatur.
          3*. Clamavit ergo perdix, qui a perdendo nomen accepit, Satanas 
ille, qui Latine Contrarius dicitur,
-----------------------------------------------------------
Clamavit in Eva primum, 
Dathan, Abiron, Core. Clamavit in Judaeis, quando petierunt sibi fieri 
deos, cum Moyses Legem acciperet. Clamavit iterum, quando de Salvatore 
dixerunt: Crucifigatur, crucifigatur; et: Sanguis ejus super nos, et super 
filios nostros (Matth.
-----------------------------------------------------------
XXVII, 23, 25). Clamavit, quando sibi regem fieri postulaverunt; ut recederent 
a Domino Deo rege. Clamavit in omni vano et perfido.
        

          4.
          His vocibus congregavit sibi populos, quos non creaverat; Deus 
enim hominem ad imaginem et similitudinem suam fecit, et diabolus 
sibi hominem vocis suae fraude sociaverat. Congregavit sibi nationum populos, 
faciens divitias non cum judicio. Unde in proverbio est de divite avaro, 
quia perdix iste congregat divitias non cum judicio. At vero meus Jesus 
quasi judex bonus cum judicio omnia agit, qui venit, sicut scriptum est, 
dicens: Ego loquor justitiam et judicium salutis.
        

          5.
          Ea igitur gratia depraedatus est perdicem illum diabolum, abstulit 
ei male congregatas divitias multitudinis,
-----------------------------------------------------------
revocavit ab errore animas gentium, mentesque nationum deviantium. Et quia 
diaboli voce deceptos sciebat, et ipse ut vincula nexusque veteris erroris 
solveret, clamavit primum in Abel, cujus clamavit vox sanguinis. Clamavit 
in Moyse, cui dixit: Quid clamas ad me. 
Clamavit in David, qui ait: Clamavi ad te, salva me. Clamavit et in 
omnibus prophetis. Unde et ad Esaiam dicit: Clama; et ille ait: Quid clamabo? 
Clamavit in Salomone, convocans cum altissima praedicatione sapientia: 
Venite, edite de 919 meis panibus, et bibite vinum quod miscui vobis. 
Clamavit etiam in corpore suo, sicut scarabaeus in ligno. Clamavit 
ut insidiatorem
-----------------------------------------------------------
falleret et circumveniret, dicens: Deus, Deus meus, quare me dereliquisti? 
Clamavit ut dispoliaret, respondens latroni: Amen, amen, dico tibi, hodie 
mecum eris in paradiso. Itaque ubi clamavit Jesus, continuo perdix 
ille a congregatis in dimidio dierum suorum derelictus est.
-----------------------------------------------------------

        

          6.
          Unde et quidam naturae perdicis etiam istud aptandum putarunt, 
eo quod aliena diripiat ova, et foveat suo corpore, atque hac sua fraude 
partus alienos studeat acquirere. Sed (quod aiunt, cornici oculum; habent 
enim et volatilia suas artes) ubi istud adverterit, cujus aut singula ova 
direpta, aut cubile fuerit invasum, aut sollicitata soboles errore similitudinis, 
speciei simulatione decepta, etsi infirmior viribus, induit se atque armat 
versutia; et cum labor omnis impensus nutrimentorum educantem exhauserit, 
atque adolescere pulli coeperint, tunc vocem emittit, et quadam pietatis 
tuba prolem advocat. Quae naturali quodam auditu excitata agnoscit parentem, 
et simulantem deserit. Ita cum vult congregare quae non peperit, amittit 
quos
-----------------------------------------------------------
nutriendos putavit.
        

          7.
          Non superfluo igitur et Jesus clamavit; ut quia totius mundi 
populus voce perdicis, blanditiis, arte, specie deceptus ab auctore proprio 
deviaverat, lubricas artes secutus, veri parentis voce revocatus fallacem 
relinqueret, atque in dimidio dierum ejus fraudulentum desereret, id est, 
ante hujus finem saeculi, cui nos eripuit Dominus Jesus, et ad vitam aeternam 
vocavit. Itaque nunc mortui mundo, vivimus Deo.
        

          8.
          Cum igitur perdix iste penitus a falsis filiis derelictus fuerit, 
tunc erit stultus ille, quem elegit Deus, et sapientem confudit, salvus; 
quoniam quae stulta sunt mundi, elegit Deus. Ideoque si quis videtur sapiens 
esse in hoc saeculo, stultus fiat, ut sit
-----------------------------------------------------------
sapiens. Vale, fili, et nos dilige, ut facis; quoniam nos te diligimus.
        
      


        EPISTOLA XXXIII.
IRENAEO vereri se ne quis ex loco Scripturae de duabus uxoribus duas in 
eodem homine animas esse arbitretur, significanti; scribit varias ibidem 
indicari animae qualitates; in amabili enim animam voluptati deditam adumbrari, 
in odibili vero severiores virtutes consectantem: hujus autem unius primogenitos 
esse cum ex altero loco, tum ex eo etiam qui fuit propositus, intelligi.
AMBROSIUS IRENAEO salutem.
        
            1.
          Superiore epistola scripsimus liberandam ab adversariis animam 
nostram, et cum ea indissociabilis vitae subeundum consortium. Et quia 
sermo
-----------------------------------------------------------
iste nobis de Deuteronomioexemplum assumpsit assertionis suae, quo 
loci subjectum est 920 de viro, qui duas uxores habebat, unam
-----------------------------------------------------------
odibilem, alteram amabilem; non perfunctorie motus videris, ne forte duas 
animas istum sibi adscivisse aliquis intelligat: quod fieri nequaquam potest.
        

          2.
          Verum ipse non ignoras quod interdum Scriptura cum allegoriam 
dicit, alia ad speciem Synagogae, alia ad Ecclesiae refert: alia ad animam, 
alia ad Verbi mysterium, alia ad diversas species et qualitates animarum: 
quae discernit, qui dijudicat spiritu. Unde sequenti capitulo Legis non 
duas animas, sed diversas qualitates unius animae comprehensas esse arbitror. 
Est enim amabilis animae species, quae concupiscit voluptaria, quae laborem 
fugit, compunctionem declinat, judicium Dei negligit. Ideo amabilis, quia 
dulcis et suavis ad tempus videtur, quae
-----------------------------------------------------------
mentem non afficiat, sed oblectet. At illa altera tristior, quae zelo Dei 
conficiatur, sicut uxor severa scortari comparem suum nolit, non patiatur, 
non sinat, nihil indulgeat corpori, nihil voluptati et delectationi relaxet, 
abdicet occulta dedecoris, dura laborum sequatur, gravia periculorum.
        

          3.
          Si igitur pepererint ei ambae, non poterit, inquit, primitivum 
filium amabilis in haereditatis institutione praeponere primitivo filio 
odibilis; cum sciat odibilis filium primitivum esse. In quo non tam praelationem 
simpliciter significari puto, quasi inter primitivos duos, quam expressionem 
solum odibilis filium primitivi habere praerogativam. Primitivus enim primogenitus 
est, sancti autem primogeniti sunt; quia omnis masculus adaperiens vulvam, 
sanctus
-----------------------------------------------------------
Domino vocabitur. Non tamen omnis primogenitus sanctus; non enim sanctus 
Esau, qui utique primogenitus.
        

          4.
          Sancti autem primogeniti sunt; denique habes in Numeris: Ecce 
tuli levitas de medio filiorum Israel pro omni primogenito, qui aperit 
vulvam, a filiis Israel. Mihi enim in quo die percussi omne primogenitum 
Aegypti, sanctificavi omne primogenitum Israel. Ergo levitas pro primogenitis 
accepit, quasi sanctos; sanctos enim primogenitos esse cognoscimus ex epistola 
ad Hebraeos scripta, in qua habemus: Sed appropinquastis Sion monti, et 
civitati Hierusalem, et decem millibus angelorum; et Ecclesiae primitivorum. 
Ergo sicut primogeniti Ecclesiae sancti, sic et levitae; quoniam
-----------------------------------------------------------
ipsi quoque primogeniti. Non enim nascendi ordine sancti, sed sanctificationis 
munere; Levi enim tertius filius fuit Liae, non primus utique.
-----------------------------------------------------------

        

          5.
          Qui autem sanctificatur, ipse aperit vulvam. Quam vulvam? Audi 
dicentem: Erraverunt peccatores ab utero. Quia intellexisti primogenitum, 
qui aperit vulvam; intellige uterum bonae matris, a quo non errant sancti, 
sed peccatores. Levitae autem auferuntur de medio 921 Israel; quia nihil 
habent commune cum populo, cujus primogenita saecularia destruuntur. Primogenita 
enim saeculi alterius matris sunt, a cujus utero segregatus Paulus est, 
cum ad gratiam vocaretur Dei. Et ideo de medio populi segregatus, 
Verbum recepit, quod est medium in corde nostro. Unde et illud dictum est: 
Medius autem vestrum stat, quem vos non videtis.
        

          6.
          Non otiosus itaque nobis a Lege in Legem
-----------------------------------------------------------
excursus fuit, ut primogenitum non esse amabilis illius, id est, remissioris 
et voluptariae filium doceremus; quamvis propositi capituli verba hoc exprimant, 
dicente Scriptura: Non poterit filium amabilis primitivum praeponere, cum 
sciat filium odibilis primitivum esse. Ille est vere primitivus, qui 
sanctae matris sanctus est partus; sicut illa vera mater, a cujus utero 
non errant veri filii, sed peccatores. Ergo ille non verae matris filius, 
non primitivus verus, sed quasi primitivus juvatur sumptu, ne egeat; non 
ut dives sit, honoratur: hic autem dupla ex omnibus accepit, ut abundet; 
sicut etiam in Genesi habes patriarchas a fratre suo Joseph geminae singulos 
stolae donatos munere, cum remitterentur ad patrem, ut significarent
-----------------------------------------------------------
patri repertum Joseph, quem defunctum esse crediderat pater.
        

          7.
          Primogenitus itaque haereditatis accepit praerogativam, dicente 
Scriptura: Hic est initium filiorum ejus, et huic debentur primogenitalia. 
A primogenito igitur Dei Filio primogeniti sancti, et ab illo initio (quia 
ipse estinitium et finis) initium sanctus nuncupatur, initium filius, 
cui debetur primitiarum praerogativa, secundum illud ad Abraham dictum: 
Ejice ancillam, et filium ejus; non enim haeres erit filius ancillae cum 
filio meo Isaac.
        

          8.
          Quod magis ad haereditatem virtutum, quam pecuniae spectare divino 
oraculo docetur, dicente Domino: Omnia quaecumque tibi dixerit Sarra, audi
-----------------------------------------------------------
vocem ejus; quoniam in Isaac vocabitur tibi semen. Quae erat alia 
in Isaac, nisi sanctitatis haereditas, quae nobilitaret patrem? Et filium 
quidem ancillae super nationes praefecit, quasi simpla
-----------------------------------------------------------
conferens patrimonii: filio autem Sarrae dupla dedit, cui non solum temporalia, 
sed etiam superna et perpetua collata sunt. Vale, et nos dilige; quia nos 
te diligimus.
        
      


        EPISTOLA XXXIV.
HORONTIANUM an anima, de qua prave sentiunt philosophi, coelestis substantiae 
sit, quaerentem primo remittit ad libros Esdrae; tum dignitatem ejus ostendens 
Pauli testimonio, qua ratione ibidem omnis creatura ingemiscere, ac rursus 
liberanda esse dicatur, explicat.
AMBROSIUS HORONTIANO salutem.
        
            1.
          Quaesisti a me utrum anima coelestis esse videatur substantiae; 
non enim aut 922 sanguinem, aut ignem, aut nervorum harmoniam animam putas,
-----------------------------------------------------------
ut vulgus philosophorum interpretatur: aut, ut illa patricia quaedam eorum 
prosapia Platonis disputat, quod ipsum se movet, et non movetur ab alio, 
ipsa tibi anima videtur: vel certe ut Aristoteles acri ingenio quintum 
quoddam elementi genus induxit, probasti, id est ἐντελέχειαν, ex quo componeres 
et velut fingeres animae substantiam.
        

          2.
          De quo tibi Esdrae librum legendum suadeo, qui et illas philosophorum 
nugas despexerit; et abditiore prudentia, quam collegerat ex revelatione, 
perstrinxerit eas substantiae esse superioris.
        

          3.
          Apostolus quoque etsi non expresse, tamen intelligendum nobis 
reliquit, quasi bonus magister, et spiritalis agricola, occultis doctrinae 
seminibus excitans discipulorum ingenia, quod animae nostrae
-----------------------------------------------------------
potioris creaturae sint, et cujusdam praestantissimae naturae. Cum enim 
dicit, quia vanitati creatura subjecta est non sponte, sed propter eum 
qui subjecit in spe; quoniam et ipsa creatura liberabitur a servitute corruptionis 
in libertatem gloriae filiorum Dei; ostendit non mediocrem animarum 
esse gratiam, quarum vigore et virtute in adoptionem filiorum Dei assurgit 
humanum genus, habens in se quod ad similitudinem et imaginem Dei tributum 
est sibi. Animae enim neque tactu aliquo comprehenduntur, neque visu corporeo 
videntur; et ideo praeferunt illius incorporeae et invisibilis naturae 
similitudinem, et supergrediuntur substantia sua corpoream et sensibilem 
qualitatem. Quae enim videntur, temporalia sunt, temporalia significant, 
temporalibus agglutinantur;
-----------------------------------------------------------
illa autem quae non videntur, aeterno illi et summo adhaerent bono, atque 
in ipso vivunt, et sunt, et moventur; nec ab eo, si boni consulunt, 
se patiuntur separari ac dividi.
-----------------------------------------------------------

        

          4.
          Unaquaeque ergo anima videns se corporeo isto clausam gurgustio, 
quae tamen terrenae hujus habitationis consortio non degeneraverit, ingemiscit 
gravata corporis hujus conjunctione; quia corruptibile corpus gravat animam, 
et inclinat terrenum habitaculum mentem multarum cogitationum: simulque 
cognoscens quia per fidem ambulat, non per speciem, peregrinari vult de 
corpore, et adesse ad Dominum.
        

          5.
          Advertamus igitur quomodo vanitati creatura subjecta sit, 
non ex voluntate sua, sed ex divino arbitrio, quo dispositum est animas 
corporibus conjungi oportere propter spem earum; ut dum sperant bona, dignas 
se praestent coelesti
-----------------------------------------------------------
remuneratione: Omnes enim nos oportet adesse ad tribunal Christi; ut referat 
unusquisque propria corporis. Ideo uniuscujusque anima praevideat 
rependenda sibi merita conversationis suae. Et pulchre ait, propria corporis, 
id est, quod suscepit regendum; ut si bene rexit, praemium referat, propter 
quod in spe subjecta est: et si 923 male, supplicium; quia non speravit 
in Deum, nec ad illam adoptionem filiorum, et ad verae libertatem affectavit 
gloriae.
        

          6.
          Docuit igitur Apostolus quod humani generis creatura subjecta 
vanitati sit. Quid enim tam homo, quam anima ejus? De consortibus ejus 
dicit: Cum sumus in corpore isto, ingemiscimus gravati. Sed et David 
dicit: Homo vanitati similis factus
-----------------------------------------------------------
est. Vita itaque hominis 
in hoc saeculo vanitas est. Huic vanitati subjecta est anima. Itaque sanctus 
cum facit quae sunt corporis, non sponte facit, non volens, sed propter 
eum qui subjecit in spe, facit ut ei pareat. Ab hoc igitur exemplo 
animae progrediamur ad creaturas reliquas.
        

          7.
          Propone tibi solem, lunam, et stellas, quae coeli lumina etsi 
praeclaro fulgent nitore, creaturae
-----------------------------------------------------------
sunt tamen, et ad quotidianum ministerium vel suae gunt, vel accidunt, 
servientes dispositioni creatoris aeterni, ministrantes splendorem, quo 
vestiuntur, atque die nocteque emicant. Quoties sol iste obtexitur nubibus, 
quoties objectu aufertur terrae, vel cum e regione ejus luminis sui radius 
fuerit repercussus, oriuntur eclipses, et ut ait Scriptura: Luna novit 
occasus suos. Novit quando pleno orbe suo luceat, quando exinanito. 
Stellae quoque nebulis obductae vanescunt, quae sustinent ministerii hujus 
mundani usus, non sponte utique, sed in spe; quia sperant etiam hujus laboris 
gratiam ab eo, qui subjecit eas. Ideoque propter eum sustinent, id est, 
propter ejus voluntatem.
        

          8.
          Nec mirum si patienter sustinent, cum sciant
-----------------------------------------------------------
dominum suum, et creatorem omnium sive quae in coelo, sive quae in terra 
sunt, suscepisse nostri corporis fragilitatem, nostrae conditionis servitutem. 
Cur ergo illa servitutem corruptionis suae non patienter sustineant; cum 
Dominus omnium pro toto mundo se humiliaverit usque ad mortem, servi formam 
susceperit? 
Illius ergo imitantes bonitatem coelestes creaturae licet ingemiscant, 
quod mundi hujus vanitati subjectae sint, consolantur se tamen quod liberabuntur 
a servitute corruptionis, in libertatem gloriae; cum filiorum 924 Dei adoptio 
venerit, quae est universorum redemptio: Cum enim intraverit plenitudo 
gentium, tunc omnis Israel salvus erit. Cui
-----------------------------------------------------------
enim non ignoscet populo, qui ignoscit etiam illi persecutori suo, qui 
dixit: Crucifige, crucifige eum; et: Sanguis ejus super nos et super 
filios nostros? Sed quia vanitati etiam coelestis subjecta creatura 
est, licet istud in spe, etiam horum perfidiam et temulentiam, vanitate 
hujus mundi lapsam, pertinere ad veniam patietur veritatis pietas, et redemptio 
universitatis.
        

          9.
          Ergo ut concludamus, et ille tantus ac talis sol,
-----------------------------------------------------------
et illa luna quam noctis tenebrae non operiunt, et illae stellae quae sunt 
ornamenta coeli, servitutem corruptionis nunc sustinent; quia corruptibile 
omne corpus: siquidem et coeli peribunt, et coelum et terra praeteribunt. 
Postea autem et sol et luna et caetera stellarum lumina requiescent in 
gloria filiorum Dei; quando erit Deus in omnia in omnibus: qui et 
in te et in nobis sit per suam plenitudinem et misericordiam.
        

          10.
          An ipsos quoque angelos, qui in istius mundi laboribus diversa 
sustinent ministeria, sicut in Apocalypsi legimus Joannis, non ingemiscere 
credimus; cum adhibentur poenarum et excidiorum ministri? Qui habentes 
vitam beatam, mallent utique eam in illo superiore tranquillitatis
-----------------------------------------------------------
suae statu recurrere, quam nostrorum peccatorum poenis ultricibus interpolari. 
Etenim qui gaudent unius peccatoris redemptione, utique tantorum peccatorum 
aerumnis ingemiscunt.
        

          11.
          Si igitur etiam coelestes creaturae et Potestates servitutem 
corruptionis sustinent, sed in spe, ut pro nobis postea et nobiscum laetentur; 
etiam nos passiones hujus temporis futurae spe et exspectatione consolemur 
gloriae. Vale, fili, et nos dilige; quia nos te diligimus.
        
      


        259 EPISTOLA XXXV.
In hac epistola quaeritur primo, cur cum in verbis Apostoli non omnis creatura 
dicatur corruptioni obnoxia,
-----------------------------------------------------------
congemiscere tamen omnis dicatur: postea ex iis quae ibidem sequuntur, 
de Spiritu adoptionis, de magnitudine praemiorum coelestium, de sanctorum 
gemitu, primitiis Spiritus, adoptione filiorum, ac spe salvante disseritur.
AMBROSIUS HORONTIANO.
        
            1.
          Superior epistola tuae inquisitioni respondit; haec meae responsionis 
portio est, quae non solvat, sed impleat superiorem. Nam dum ulteriora 
recenseo, movit me, fateor, quia addidit: Scimus enim quod omnis creatura 
ingemiscit; cum in priori capitulo sine adjectione dixerit: Quia creatura 
vanitati subjecta est. Non enim omnem creaturam, sed creaturam subjectam 
dixit. Et iterum ait:
-----------------------------------------------------------
Quoniam et ipsa creatura liberabitur a servitute corruptionis. Tertio 
autem addidit quod omnis creatura congemiscat.
        

          2.
          Quid sibi igitur vult ista adjectio; nisi forte quia non omnis 
creatura subjecta vanitati est: et quia non omnis vanitati subjecta est, 
non omnis a servitute corruptionis liberabitur? Quid enim liberetur, quae 
a subjectione vanitatis et a servitute corruptionis ejus expers atque immunis 
sit? Omnis autem congemiscat non in suo, sed in nostro labore, et comparturiat 
illum fortasse spiritum salutis, spiritum jucunditatis, exspectans adoptionem 
filiorum Dei; ut communem de redemptione humani generis consequatur laetitiam 
et exsultationem. Aut propter charitatem igitur suam omnis ingemiscit
-----------------------------------------------------------
nostrum laborem, aut propter membrum sui corporis, cujus caput Christus 
est. Sed sive ita ut diximus, sive simpliciter subjectam creaturam omnem 
dixerit congemiscere et comparturire, ut voles intellige.
        

          3.
          Nunc illud consideremus quod adjecit: Non solum autem illa, sed 
etiam nos primitias spiritus habentes, ipsi intra nos ingemiscimus, adoptionem 
filiorum exspectantes, redemptionem corporis nostri. Quid sit adoptio 
filiorum superior pagina docet; et ideo exponendi sensus gratia ad superiorem 
recurrendum est paginam.
        

          4.
          Qui spiritu, inquit, facta carnis mortificat, vivet. Nec 
mirum si vivat, cum Filius Dei fiat, qui habet Spiritum Dei. Adeo est Filius 
Dei,
-----------------------------------------------------------
ut non accipiat spiritum servitutis, sed spiritum adoptionis filiorum; 
eousque ut testimonium spiritui nostro sanctus Spiritus reddat quod sumus 
filii Dei. Testimonium autem hoc est Spiritus sancti, quod ipse est qui 
clamat in cordibus nostris: Abba pater, sicut ad Galatas scriptum est. 
Sed et illud grande testimonium quod filii sumus Dei; quia sumus haeredes 
Dei, cohaeredes autem Christi: cohaeres autem est ejus, qui conglorificatur 
ei: conglorificatur vero illi, qui patiendo pro ipso, compatitur ei. 
926
        

          5.
          Et ut nos hortetur ad passionem, adjungitquia omnia quae 
patimur, minora sunt et indigna quorum pro laboribus tanta rependatur futurorum 
merces bonorum, quae revelabitur in nobis;
-----------------------------------------------------------
cum ad Dei imaginem reformati gloriam ejus facie ad faciem aspicere meruerimus.
        

          6.
          Et ut magnitudinem revelationis futurae extolleret, addidit quod 
et creatura hanc revelationem exspectet filiorum Dei, quae nunc vanitati 
subjecta est non sponte, sed in spe; quia sperat de Christo gratiam ministerii 
sui: vel quia et ipsa liberabitur a servitute corruptionis; ut assumatur 
in libertatem gloriae filiorum Dei, ut sit una libertas creaturae, et filiorum 
Dei, cum revelata fuerit eorum gloria. Verum nunc dum revelatio procrastinatur, 
congemiscit omnis creatura exspectans adoptionis et redemptionis nostrae 
gloriam, parturiens jam illum spiritum salutis, et volens liberari a vanitatis 
servitio.
        

          7.
          Cui conjunxit Apostolus etiam sanctorum gemitum,
-----------------------------------------------------------
qui habent primitias Spiritus; nam et ipsi ingemiscunt. Quamvis enim de 
suo merito securi sint, tamen quia futura est adhuc redemptio totius corporis 
Ecclesiae, compatiuntur. Cum enim adhuc membra patiuntur corporis sui, 
quomodo alia membra, licet superiora, non compatiuntur membris unius corporis 
laborantibus?
        

          8.
          Unde puto dixisse Apostolum, quia tunc et ipse Filius subjectus 
erit, qui ei subjecit omnia: qui enim adhuc laborant, nondum subjecti sunt, 
in quibus fortasse adhuc sitit Christus, adhuc esurit, in quibus nudus 
est; eo quod non impleant verbum Dei, non induant Christum, qui est indumentum 
credentium, amictus fidelium. Sed et illi in quibus aeger est, adhuc medicina 
indigent; et
-----------------------------------------------------------
ideo nondum subditi; subjectio enim ista virtutis est, non infirmitatis: 
denique in fortibus et facientibus mandatum Dei, subjectus est Dei Filius. 
Nunc autem magis in iis laborat, qui non subveniunt laborantibus, quam 
in illis, qui sibi postulant subveniri. Haec est pia interpretatio et vera 
subjectionis Domini Jesu, qui ideo se subjiciet, ut sit Deus omnibus in 
omnia.
        

          9.
          Sensum Apostolicum percurrimus: nunc consideremus qui sunt primitias 
Spiritus habentes.. Et ideo Legem interrogemus quid sit quod primitiarum 
vel initii nomine declaraverit. Initia, inquit, areae et lacus tui non 
fraudabis; et infra: Initia primitiarum tuarum inferes in domum Domini 
Dei tui. Aliae
-----------------------------------------------------------
sunt primitiae, aliae decimae: primitiae majoris gratiae, sanctificationis 
observantissimae. Ideo placuit Abel, quia non est suum munus moratus, qui 
de primitivis
-----------------------------------------------------------
ovium obtulit. Licet aliqui distantiam velint esse inter primitias 
et primogenita, id est, quae primo nascuntur; eo quod collectis seminibus, 
quasi ex omnibus initia offerantur areae: tamen de messe quod primum tollitur, 
id offertur 927 Domino, sed de hoc alias. Sanctificari autem videtur primitiarum 
munere tota areae messis, sed ipsae sanctiores primitiae sunt.
        

          10.
          Similiter sancti primitiae sunt Domini, praecipue apostoli; primum 
enim Deus posuit in Ecclesia apostolos, qui et pleraque prophetarunt, et 
evangelizarunt Dominum Jesum; quia primi receperunt eum. Recepit eum 
Simeon propheta, Zacharias propheta, Joannes filius ejus, Nathanael, 
in quo dolus non erat;
-----------------------------------------------------------
et ideo sub ficu requiescebat: Joseph, qui dicebatur justus, qui sepelivit 
eum. Isti sunt primitiae fidei nostrae; sed tamen eadem caeterorum 
natura seminum, quae primitiarum, licet in aliquibus minor gratia: Potens 
est enim Deus ex lapidibus filios Abrahae excitare.
        

          11.
          En tibi exemplum de ipso Domino Jesu. In resurrectione mortuorum 
primogenitus ex mortuis dicitur. Eumdem ipse Apostolus primitias significavit 
dicens: In Christo omnes vivificantur, unusquisque autem in suo ordine: 
primitiae Christus, deinde ii qui sunt Christi, qui in adventum ejus crediderunt. 
Eadem in illo corporis veritas, quae in nobis: sed tamen et primogenitus 
ex mortuis dicitur, quia primus resurrexit: et primitiae;
-----------------------------------------------------------
quia sanctior omnibus fructibus, qui etiam caeteros consortii sui fructus 
sanctificavit. Ipse etiam initium eorum qui ad imaginem, quasi imago invisibilis 
Dei, in quo secundum divinitatem nihil corporeum, nihil temporale; 
quia splendor est gloriae paternae, et imago substantiae ejus.. Produximus 
sermonem epistolarem, dum volumus quid sint primitiae significare.
        

          12.
          Primitiae ergo nostrae apostoli, electi ex omnibus praesentis 
scilicet tunc temporis fructibus, quibus dictum est: Et majora his facietis; 
fudit enim se in eos gratia Dei. Isti, inquam, ingemiscebant, exspectantes 
redemptionem totius corporis, et adhuc ingemiscunt; quia multorum est labor, 
qui adhuc fluctuant. Ut si aliquis ad
-----------------------------------------------------------
superiora se littoris subsistat et adhuc medio corpore caedatur fluctibus, 
ingemiscit et comparturit, donec totus evadat. Ingemiscit utique, qui adhuc 
nobis dicit:
-----------------------------------------------------------
Quis infirmatur, et ego non infirmor?
        

          13.
          Non ergo nos moveat, quod ita scriptum est: Qui primitias Spiritus 
habentes, ipsi intra nos ingemiscimus, adoptionem filiorum exspectantes, 
redemptionem corporis nostri; sensus enim apertus est, eo quod primitias 
Spiritus habentes ingemiscunt, adoptionem filiorum exspectantes: quae adoptio 
filiorum, redemptio totius corporis est, quando facie ad faciem quasi Dei 
filius per adoptionem videbit illud divinum et aeternum bonum; est enim 
adoptio filiorum in Ecclesia 928 Domini, quando clamat Spiritus, Abba pater; 
sicut habes ad Galatas. Sed illa erit perfecta, quando resurgent omnes 
in incorruptione, honore, gloria, qui mereantur Dei faciem videre; tunc 
enim vere redemptam
-----------------------------------------------------------
se humana judicabit conditio. Unde Apostolus gloriatur dicens: Quia spe 
salvi facti sumus. Solvat enim spes, sicut et fides, de qua dicitur: 
Fides tua te salvum fecit.
        

          14.
          Ergo creatura quae non sponte, sed in spe vanitati subjecta est, 
spe salvatur, sicut et Paulus, cum sciret lucrum sibi esse mori, ut cum 
Christo esset solutus corpore, permanebat in carne propter eos quos Christo 
acquireret. Spes autem quid est, nisi futurorum exspectatio? Unde 
ait: Spes autem quae videtur, non est spes. Non enim quae videntur, 
sed quae non videntur aeterna sunt: Nam quod videt quis, quid sperat? Videmur 
enim tenere ea, quae videmus: quomodo ergo quae tenemus, speramus? nihil 
igitur
-----------------------------------------------------------
eorum quae sperantur, videtur: Oculus enim non vidit, nec auris audivit, 
quae praeparavit Deus diligentibus eum.
        

          15.
          Ergo si sperari non potest quod videtur, non bene habent aliqui: 
Nam quod videt quis quid, et sperat. Nisi forte sic: Nam quod videt quis, 
quid et sperat, vel quid exspectat? Quia illud verum est, quia id speramus, 
quod non videmus; et ideo quamvis abesse videatur a nobis, exspectamus 
illud per patientiam: Exspectans enim exspectavi Dominum, et respexit me. 
Ideo ergo exspectamus patienter, quia bonus est Dominus sustinentibus eum. 
Et videtur convenire, quia reddidit per patientiam: Exspectamus quae speramus, 
et non videmus. Multum enim facit, qui sperat ea et
-----------------------------------------------------------
exspectat, quae non videntur; et propterea quod intendat mentem ad illud 
omne quod est, sustinet.
        

          16.
          Pulchre autem dicitur: Spes autem quae videtur, non est spes; 
de potestatibus istius saeculi, de dignitatibus, de divitiis. Vides nescio 
quem fascibus praeeminentem et curribus, nihil habet spei
-----------------------------------------------------------
in curribus, qui videntur. Nec in ipso coeli elemento spes est, sed in 
Domino coeli. Nec Chaldaeus in stellis spem habet, quas observat; nec dives 
in possessionibus, nec avarus in usuris: sed ille spem habet, qui in eum 
spem suam ponit, quem non videt, id est, in Domino Jesu, qui medius nostrum 
stat, et non videtur. Denique oculus non vidit, nec auris audivit, 
quae praeparavit Dominus diligentibus eum.
        
      


        929 EPISTOLA XXXVI.
Roganti quemnam spiritum Paulus scripserit postulare pro nobis gemitibus 
inenarrabilibus, respondetur non alium denotari nisi Spiritum sanctum, 
qui et orationes nostras dirigit, et gemit pro delictis nostris, gemitu 
inenarrabili, hoc est, coelesti.
AMBROSIUS HORONTIANO.
-----------------------------------------------------------

        
            1.
          Concatenantur sibi epistolae nostrae, ut tamquam inter praesentes 
videamur sermonem caedere: ita ego ex tua interrogatione, tuque ex mea 
explanatione epistolis scribendis materiam damus.
        

          2.
          Moveri enim te indicasti de quo spiritu dictum sit: Quia postulat 
pro nobis gemitibus inenarrabilibus. Superiora igitur repetamus; ut 
lectio manifestet, quod quaerimus: Similiter, inquit, et Spiritus adjuvat 
infirmitatem nostrae orationis. Nonne tibi videtur Spiritus sanctus, 
quia adjutor nobis est, sicut ille cui dicitur: Adjutor meus es tu, ne 
derelinquas me, neque despicias me, Deus salutaris meus.
        

          3.
          Quis enim alius spiritus, qui possit docere Paulum quid oraret? 
Docet autem Spiritus Christi,
-----------------------------------------------------------
sicut et Christus, orare discipulos suos. Quis autem post Christum 
doceret, nisi Spiritus ejus, quem ipse misit, ut doceret, et dirigeret 
nostras orationes: oramus enim Spiritu, oramus et mente. Ut bene mens 
possit orare, praecedit Spiritus, et deducit eam in viam rectam; ne 
obrepant carnalia, ne minora, ne etiam majora viribus: Unicuique enim datur 
manifestatio Spiritus ad utilitatem. Denique scriptum est: Petite 
magna, et parva adjicientur vobis. Petite coelestia, et terrena adjicientur.
        

          4.
          Ergo vult nos majora petere, non in terrenis morari. Ille autem 
scit quid tribuat, dividens singulis, prout vult. Dicit enim interdum, 
sciens mensuram, quam nos ignoramus: Non potestis haec
-----------------------------------------------------------
modo accipere. Peto mihi passionem martyrii, Spiritus sanctus promptus 
est: sed videns infirmum carnis meae, ne dum majora cupio, minora 
amittam, dicit: Non potes haec accipere. Quales occasiones habui: et de 
ipso prope fine revocatus sum? Novit enim bonus medicus quae esca cui
-----------------------------------------------------------
apta sit infirmitati, et cui tempori ad profectum valetudinis. Interdum 
opportunitas escae sanitatem reddit: quod si importune aliquis accipiat, 
aut non convenientem, implicatur periculo.
        

          5.
          Ergo quia nos nescimus quid oremus, et quomodo oporteat, postulat 
pro nobis Spiritus sanctus; est enim Spiritus advocati nostri Jesu: 
et postulat gemitibus ineffabilibus; dolet enim pro nobis et Christus. 
Et Deus Pater dicit: 930 Ventrem meum doleo. Et frequenter indignantem 
eum legimus et dolentem. Gemit autem, ut auferat peccata nostra, doceat 
nos agere poenitentiam. Est enim pius gemitus, et plenus auctoritatis, 
de quo dicit Propheta: Et gemitus meus non est absconditus a te. Non
-----------------------------------------------------------
enim latebat ut Adam, sed dicebat: Ecce ego pastor, et grex iste quid deliquit? 
Ego peccavi, in me vindica.
        

          6.
          Ex hoc igitur gemitus Spiritus Dei; et ille Prophetae gemitus, 
bene ineffabilis; quia coelestis. Ea enim quae in coelo audivit Paulus, 
ineffabilia audivit; ut fari ea homines non debeant: sed quae occulta hominibus, 
Deo nota sunt. Novit enim omnia, qui scrutator est cordis: sed illa scrutur, 
quae mundavit Spiritus. Novit ergo Deus quid postulet Spiritus et 
quae Spiritus sapientia sit; quae interpellat pro sanctis, sicut habes: 
Quia et Spiritus interpellat pro nobis; pro quibus enim Christus passus 
est, et quos sanguine mundavit suo, pro iis interpellat et Spiritus. Vale,
-----------------------------------------------------------
et nos ut filius dilige; quia nos te diligimus.
        
      


        EPISTOLA XXXVII.
Cum SIMPLICIANUS AMBROSIO testatus esset eum utiliter facturum, si quid 
ex Apostolo dissereret apud populum, ipsius voluntati se hoc daturum spondet 
sanctus vir, maxime cum amicum in eo judicem sibi futurum noscat. Itaque 
mittit ad eum, quod eodem absente disputaverat, scilicet libertatem nostram 
in sapientia positam esse: quam sententiam a philosophis ambitiose jactatam 
dicit. Hanc tamen a Patribus proditam cum ex Salomone astruit, tum exemplis 
Jacobi ac Josephi. Ex his ostendit non venditione servum, at sapientia 
liberum quemque fieri. Hinc
-----------------------------------------------------------
demonstrato quis liber, an secus, eum solum definit sui juris esse, qui 
non cogitur; unde colligit servire cum libertate interdum jungi. Sub haec 
sequuntur vere liberorum quaedam exempla et descriptiones, quibus subditur 
libertate hunc demum frui, qui vivat ex legibus. Deinde nonnullis contra 
philosophos disputatis, eorum heroibus Christianos opponit. Ac tandem ubi 
confirmavit eos, qui pravis affectibus serviunt, liberos non esse; quomodo 
membra nostra justitiae serviant, docet.
AMBROSIUS SIMPLICIANO salutem.
        
            1.
          Proxime cum veteris amoris usu familiaris inter nos sermo caederetur, 
delectari te insinuasti mihi, cum aliquid de Pauli apostoli scriptis coram 
populo ad disputandum assumerem; quod ejus profundum
-----------------------------------------------------------
in consiliis vix comprehendatur, sublime in sententiis audientem erigat, 
disputantem accendat: tum quia in plerisque ita se ipse suis exponat sermonibus, 
ut is qui tractat, nihil inveniat quod adjiciat suum; ac si velit aliquid 
dicere, grammatici magis quam disputatoris fungatur munere. 931
        

          2.
          In eo tamen quoniam et veteris affectum amicitiae, et quod plus 
est, paternae gratiae amorem recognosco (nam vetustas habet aliquid cum 
pluribus consociabile, patrius amor non habet) tum quia non jejune me fecisse 
jam, quod postulas, arbitratus es, parebo voluntati tuae, admonitus praesertim, 
et provocatus exemplo meo, quod mihi non difficillimum; quia non magnum 
aliquem, sed me ipsum imitabor, cum in meos non magnos aliquos usus revertor.
        

          3.

-----------------------------------------------------------
Et de consiliis quidem, cum beatae vitae imago atque effigies nostro sermone 
exprimeretur, putamus eam factam complexionem, ut pluribus fortasse aliis, 
tibi certe amanti nostri non improbemur; licet difficilius sit tuo judicio, 
quam plurium non displicere: sed judicii pondus affectu ablevas, coque 
mihi blandior.
        

          4.
          Haec autem epistola, quoniam te absentem offendit, de sententiis 
Pauli est apostoli, qui nos a servitute in libertatem vocat dicens: Pretio 
empti estis, nolite fieri servi hominum, ostendens libertatem nostram 
in cognitione esse sapientiae.
-----------------------------------------------------------
Quae sententia magno a philosophis fluctuata atque jactata est disputationis 
molimine, dicentibus quia omnis sapiens liber, omnis autem insipiens serviat.
        

          5.
          Sed multo hoc prius David filius dixit, qui ait: Stultus sicut 
luna mutatur. Sapiens enim non metu frangitur, non potestate mutatur, 
non attollitur prosperis, non tristibus mergitur; ubi enim sapientia, ibi 
virtus animi, ibi constantia et fortitudo. Sapiens ergo idem est animo, 
non minuitur, non augetur rerum mutationibus: nec ut parvulus fluctuat, 
ut circumferatur omni vento doctrinae, sed manet perfectus in Christo, 
fundatus charitate, radicatus fide. Sapiens ergo defectus rerum ignorat, 
et varios animi casus nescit: sed fulgebit
-----------------------------------------------------------
sicut sol justitiae, qui in regno Patris sui fulget.
        

          6.
          Unde tamen hoc plenius hauserit Philosophia, de qua Patrum disciplina 
et prudentia, consideremus. Nonne primus Noe, cum advertisset quia insipienter 
filius suus Cham riserat nudatum patrem, maledixit ei, dicens: Maledictus 
Cham, servus domesticus erit fratribus suis; et praeposuit ei fratres 
ejus dominos, qui sapienter patris senectutem honorandam putarunt?
        

          7.
          Nonne etiam fons ille disciplinarum omnium Jacob, ubertatem disputationis 
hujus omnium pectoribus infudit, qui sapientiae merito praelatus est fratri 
seniori? Denique pater pius, 932 qui inter duos filios affectu certaret 
paterno,
-----------------------------------------------------------
sed discreparet judicio (affectus enim necessitudine defertur, meritis 
autem judicia formantur) cum divideret alteri gratiam, alteri misericordiam: 
sapienti gratiam, insipienti misericordiam; quia ad virtutem se propriis 
viribus erigere non poterat, nec spontaneum gressum attollere, benedixit 
eum, ut serviret fratri suo, et esset ipsius servus, ostendens ita deteriorem 
esse servitute insipientiam, ut remedio ei servitus sit; quia stultus regere 
se non potest, et nisi moderatorem habeat, praecipitatur propriis voluntatibus.
        

          8.
          Diligens ergo pater et consulens, servum eum fratris sui fecit, 
ut ejus regeretur consilio. Ideo inconsultis populis sapientes quique adhibentur 
rectores, qui plebeiam insipientiam vigore proprio
-----------------------------------------------------------
regant; ut potentiae specie dominentur, quo
-----------------------------------------------------------
vel invitos auctoritate potestatis subjiciant ad obediendum prudentioribus, 
et obsequendum legibus. Imposuit igitur insipienti velut indomito jugum, 
et cui in gladio suo vivendum dixerat, libertatem negavit; ne temeritate 
laberetur, praefecit ei fratrem, cujus auctoritate et moderatione subjectus 
proficeret ad conversionem. Et quia servitus habet discretionem (est enim 
necessitatis infirmior, voluntatis fortior; quia pulchrius est bonum, quod 
non ex necessitate fit, sed ex voluntate) ideo ei primo jugum imposuit 
necessitatis, postea benedictionem ei voluntariae subjectionis impertivit.
        

          9.
          Non igitur natura servum facit, sed insipientia: nec manumissio 
liberum, sed disciplina. Denique Esau liber natus est, et servus factus 
est: Joseph
-----------------------------------------------------------
venditus in servitutem est; ut 
suis emptoribus imperaret. Non dedignabatur tamen obsequium sedulitatis, 
sed tenebat virtutis fastigium, conservabat libertatem innocentiae, integritatis 
auctoritatem. Unde pulchre psalmista ait: In servum venumdatus est Joseph: 
humiliaverunt in compedibus pedes ejus. In servum, inquit, venumdatus 
est, non servus factus. Humiliaverunt pedes ejus, non animam ejus.
        

          10.
          Quomodo enim humiliata est anima, de qua dicit: Ferrum pertransivit 
anima ejus? Nam cum aliorum animas peccatum transeat (ferrum enim peccatum 
est, quod est penetrabile) Joseph sancti anima ita non patuit peccato, 
ut magis peccatum ipsa penetraret.
-----------------------------------------------------------
Denique nec herilis illecebrae flexus est delinimento, nec immerito flammas 
non sensit libidinis, quia 933 majore divinae flagrabat ardore gratiae. 
Unde et hoc pulchre de eo dictum est: Quia eloquium Domini ussit eum; 
quo restinxit ignitas diaboli sagittas.
        

          11.
          Quomodo hic servus, qui erudivit principes populi in illa frumentaria 
dispensatione; ut futurae inopiae consulerent et providerent? Aut quomodo 
servus, qui totam terram acquisivit, et universum populum Aegyptiorum in 
servitutem redegit? Non ut conditionem servitii ignobilis irrogaret, 
sed ut tributum constitueret, praeter possessionem tamen sacerdotalem, 
quam a tributis immunem reservavit; ut apud Aegyptios
-----------------------------------------------------------
quoque inviolabilis haberetur religio sacerdotalis.
-----------------------------------------------------------

        

          12.
          Non fecit igitur eum servum venditio; nam utique negotiatoribus 
erat venditus: verum si pretium spectes, multos invenies qui emerunt sibi 
puellulas formae elegantioris, quarum amore capti, turpi servitio sese 
dederunt. Videbatur Apeme concubina Darii regis sedens ad dexteram ejus, 
auferens de capite ejus diadema, et suo imponens vertici, palmis faciem 
ejus sinistra manu verberans: quam rex aperto ore intuebatur, gaudens si 
quando arrideret ei mulier: quod si ea indignaretur, miserum se atque afflictum 
putaret; ut potestate submissa, blanditias obtexeret, et conciliari sibi 
eam deprecaretur.
        

          13.
          Sed quid ista magno allegamus ambitu?
-----------------------------------------------------------
Non videmus plerumque in potestatem piraticam vel immanium barbarorum redactos 
parentes a filiis redimi pecunia? Numquid leges pecuniae potiores quam 
leges naturae? Numquid in servitute accersitur pietas? Plerique emptores 
leonum sunt, et tamen non dominantur leonibus: sed ita subjiciuntur versa 
vice, ut si exasperatos eos excutere cervice toros viderint, fugiant et 
delitescant. Nihil ergo praejudicat pecunia, quae plerumque sibi dominos 
emit: nihil tabulae auctionales, quibus emptor frequenter adjudicatur atque 
addicitur. Contractus non mutat genus, nec sapientiae libertatem adimit. 
Denique famulo sapienti multi, ut scriptum est, serviunt liberi: et 
est servus intelligens, qui regat dominos stultos.
-----------------------------------------------------------

        

          14.
          Quem ergo magis liberum censes? Sola est sapientia libera, quae 
divitibus pauperes praeficit, et quae servos propriis fenerare dominis 
facit: fenerare non pecuniam, sed intellectum: fenerare talentum illius 
Dominici aeternique thesauri, qui numquam corrumpitur, cujus et usura pretiosa 
est: fenerare illud intelligibile eloquiorum argentum coelestium, de quo 
Lex dicit: Fenerabis gentibus, tu autem non mutuaberis. Quod Hebraeus 
feneravit gentibus, ipse autem non accepit a populis doctrinam, sed tradidit: 
cui aperuit Dominus thesaurum suum, ut gentes pluvia sermonis sui faceret 
934 humescere, et fieret princeps gentium, ipse autem supra se principem 
nullum haberet.
        

          15.
          Liber est ergo qui sapiens est, pretio emptus
-----------------------------------------------------------
oraculorum coelestium, illo auro, illo argento sermonis divini: pretio 
emptus sanguinis (non enim minimum est emptorem agnoscere) pretio emptus 
gratiae, qui audivit et intellexit dicentem: Qui sititis, ite ad
-----------------------------------------------------------
aquam; et quicumque non habetis argentum, ite, emite, et bibite, et manducate.
        

          16.
          Liber est ille, qui progrediens in bellum, si viderit mulierem 
bonam aspectu, et depraedatus opes inimicorum suorum, repertam illic concupierit 
eam, demptis superfluis, et indumento captivitatis detracto, in uxorem 
sibi copulaverit, jam non servam, sed liberam; intelligit enim famulatui 
prudentiam et disciplinam non subjacere. Ideoque Lex dicit: Non venumdabitur 
pecunia; omne enim pretiosum non est ea dignum. Et Job dicit: Attrahe 
sapientiam in interiora. Non illi comparabitur Aethiopiae topazion, 
quod auro habetur argentoque pretiosius.
        

          17.
          Sed non ille solum liber, qui dominum licitatorem
-----------------------------------------------------------
non pertulit, aut tollentem digitum non vidit, sed ille magis liber, qui 
intra se liber est, qui legibus naturae liber est, legem sciens naturae 
praescriptam esse moribus, non conditionibus; et mensuram officiorum consentaneam 
non hominis arbitrio, sed naturae disciplinis. Utrum igitur iste liber 
tibi tantummodo, an quidam censor videtur, et praefectus moribus? Unde 
vere ait Scriptura quia pauperes divitum praepositi erunt, et privati utique 
administrantium.
        

          18.
          An tibi liber videtur, qui pecunia suffragium sibi emit? qui 
plausum populi magis, quam judicium requirit prudentium? Ille ergo liber 
est, qui popularibus auris movetur; ille qui reformidat sibilum vulgi? 
Sed non ista libertas, quam manumissus accipit,
-----------------------------------------------------------
et palma lictoris donatus acquirit. Non enim munificentiam, sed virtutem 
libertatem esse arbitror: quae non suffragiis defertur alienis, sed magnanimitate 
propria vindicatur ac possidetur. Sapiens enim semper liber est, semper 
honoratus, semper is qui praesit legibus. Denique justo non est posita 
lex, sed injusto; justus enim ipse sibi lex est, non habens necesse 
longius sibi accersere formam virtutis, quam corde inclusam gerat, scriptum 
habens opus legis in tabulis cordis sui, cui dictum sit: Bibe aquam de 
tuis vasis, et de puteorum tuorum fontibus. Quid enim nobis tam proximum, 
quam Dei verbum? Hoc est verbum in corde nostro, et in ore nostro, quod 
non videmus et tenemus.
        

          19.
          Sapiens ergo liber, quoniam qui ea facit, quae
-----------------------------------------------------------
vult, liber est. Sed non omnis bona voluntas, sed sapientis est omnia quae 
bona sunt velle; 935 odit enim malum, quia quod bonum est, elegit. Ergo 
si quod bonum est elegit, arbiter electionis, et eligens
-----------------------------------------------------------
operationis liber est; quia quod vult facit: liber ergo sapiens. Sapiens 
omnia quae facit, bene facit. Qui autem bene facit omnia, recte facit omnia: 
qui vero recte facit omnia, utique inoffense, et irreprehensibiliter, et 
sine damno et commotione sui facit omnia. Cui igitur hoc subest, ut inoffense 
faciat omnia, faciat irreprehensibiliter, faciat sine commotione sui, sine 
damno; nihil insipienter facit, sed sapienter omnia. Qui autem sapienter 
facit, nihil habet quod metuat; metus enim in peccato est. Ubi autem nulla 
formido, ibi libertas: ubi libertas, ibi potestas faciendi quod vult: solus 
ergo sapiens liber est.
        

          20.
          Etenim qui neque cogi potest, neque prohiberi, is nequaquam servus: 
sapientis autem est neque cogi neque prohiberi: non est igitur servus sapiens. 
Prohibetur
-----------------------------------------------------------
enim, qui non fungitur iis, quae desiderat: quae autem desiderat sapiens, 
nisi ea quae virtutis et disciplinae sunt, sine quibus esse non potest? 
In ipso enim sunt, nec divelluntur ab eo. Quod si divelluntur, jam non 
sapiens, qui sit sine virtutis usu ac disciplina, quibus ipse se fraudet, 
si non sit voluntarius virtutis interpres. Quod si cogitur, manifestum 
est quod invitus faciat. In omnibus autem factis aut a virtute correctiones 
sunt, aut a malitia prolapsiones, aut media, aut indifferentia. Virtutis 
non coactus, sed voluntarius exsecutor est sapiens; quoniam omnia quae 
placent, agit malitiae fugitans, nec somnium ejus admittit. Indifferentibus 
ita non movetur, ut nullis momentis sicut vulgus hominum huc atque illuc 
inclinetur, sed tamquam in statera mens
-----------------------------------------------------------
ejus aequa lance pendeat; ut neque ad voluptaria propendeat, neque omnino 
ad ea, quae sunt aversanda, vel leviter studium inclinet suum, sed immobilis 
maneat affectu. Unde liquet quia nihil invitus facit sapiens, neque cogitur; 
quia si servus esset, cogeretur: liber igitur est sapiens.
        

          21.
          Apostolus quoque sic definit dicens: Non sum ego liber, non sum 
apostolus? Sed adeo liber, ut cum subintrassent quidam tentare libertatem 
ejus, nec ad horam, ut ipse ait, cederet subjectioni, ut veritas Evangelii 
praedicaretur. Qui ergo non cessit, volens praedicavit. Ubi voluntas, ibi 
merces voluntatis: ubi necessitas, ibi obsequium necessitatis. Melior ergo 
voluntas quam necessitas. Velle ergo sapientis est, parere et servire
-----------------------------------------------------------
insipientis.
        

          22.
          Haec etiam est Apostoli definitio dicentis: Si enim volens hoc 
ago, mercedem habebo: si autem invitus, dispensatio mihi credita est. 
Sapienti igitur merces defertur, sapiens autem ex voluntate facit: liber 
itaque secundum Apostolum sapiens. Unde et ipse clamat: Vos enim in libertatem 
vocati estis, tantum ne libertatem in occasionem carnis detis. Sequestrat 
a lege Christianum, ne invitus videatur legi succumbere: 936 vocat in Evangelium, 
quod volentes et praedicant et operantur. Judaeus sub Lege, Christianus 
per Evangelium: in Lege servitus, in Evangelio libertas, ubi cognitio
-----------------------------------------------------------
sapientiae. Omnis ergo qui Christum recipit, sapiens: qui autem sapiens, 
liber: omnis igitur Christianus et liber et sapiens.
        

          23.
          Docuit me tamen Apostolus quod ultra ipsam libertatem sit, ut 
servire libertas sit: Cum liber, inquit, essem omnium me servum feci; ut 
plures lucrifacerem. Quid est ultra libertatem, nisi habere Spiritum 
gratiae, habere charitatem? Libertas enim liberum facit hominibus, charitas 
amicum Deo. Unde ait Christus: Vos autem dixi amicos. Bona charitas, 
de qua dicitur: Per charitatem Spiritus servite invicem. Servivit 
et Christus, ut omnes liberos faceret. Manus ejus in cophino servierunt: 
qui non rapinam est arbitratus esse se aequalem Deo, formam servi
-----------------------------------------------------------
accepit. 
Cujus imitator Paulus, et quasi sub Lege erat, et quasi sine Lege vivebat 
pro eorum utilitate, quos cupiebat lucrari: et infirmis volens fiebat infirmus, 
ut eos confirmaret: et currebat, ut comprehenderet: et corpus suum castigabat, 
ut potestates aereas in Christo triumpharet.
        

          24.
          Est ergo sapienti et servire libertas. Unde colligitur quia stulto 
et imperare servitus est; et quod pejus est, cum paucioribus praesit, pluribus 
dominis et gravioribus servit. Servit enim propriis passionibus, servit 
cupiditatibus suis, quarum dominatum nec nocte potest fugere, nec die; 
quia intra se dominos habet, intra se servitium patitur intolerabile,
-----------------------------------------------------------
Gemina enim servitus est, altera corporis, animarum altera: domini autem 
corporis quidem homines, animarum autem malitiae et passiones, a quibus 
sola animi libertas sapientem vindicat; ut servitio ei liceat exire.
        

          25.
          Quaeramus igitur illum vere sapientem, vere liberum, qui quamvis 
sub plurimorum dominatu degat, libere dicit: Quis est, qui mecum judicio 
contendat? Tu solus manum tuam a me abstine, a cujus conspectu non potero 
me abscondere; et timor tuus non me percellat.
        

          26.
          Quem secutus David rex ait: Tibi soli peccavi. Regali enim 
subnixus fastigio, quasi legum dominus legibus reus non erat, soli Deo 
obnoxius tenebatur, qui dominus est potestatum.
-----------------------------------------------------------

        

          27.
          Alium audi liberum: Mihi autem pro minimo est, ut a vobis dijudicer, 
aut ab humano die: sed neque me ipsum dijudico; nihil enim mihi sum conscius 
. . . . qui autem dijudicat me, Dominus est. Vera libertas hominis 
spiritalis, quia dijudicat omnia, ipse autem a nemine dijudicatur, nec 
a quocumque creaturae participe, sed soli Deo se subditum novit, qui solus 
sine peccato est; 
solus enim ille potest judicare justum, cujus in conspectu coelum non est 
mundum, nec stellarum pura et clara lumina.
        

          28.
          Quis est qui Sophoclea in medium ferat aliis plurimis matuatus 
videtur Ambrosius; at inter
-----------------------------------------------------------
937 carmina dicentia: Jupiter mihi praeest, nullus autem hominum? Quanto 
antiquior Job, quanto vetustior David? Agnoscant ergo de nostris se habere, 
quaecumque praestantiora locuti sunt.
        

          29.
          Quis igitur sapiens, nisi qui ad ipsa pervenit divinitatis secreta, 
et manifestata sibi cognovit occulta sapientiae? Solus igitur sapiens, 
qui duce Deo usus est ad cognoscenda veritatis cubilia, et mortalis homo 
immortalis Dei haeres et successor est factus per gratiam, et quidam jucunditatis 
particeps, sicut scriptum est: Propterea unxit te Deus, Deus tuus oleo 
laetitiae prae consortibus tuis.
        

          30.
          Si quis igitur propius ea introspiciat rerum negotia, cognoscet 
quanta sapienti adjumenta, et quanta in ipsis insipienti refragia sint; 
quod huic adjumento
-----------------------------------------------------------
libertas, illi impedimento servitus sit. Insurgit enim sapiens quasi victor 
debellatis a se ac triumphatis libidine, timore, ignavia, moestitudine, 
caeterisque vitiis; donec ea de possessione suae mentis eliminet, et omnibus 
terminis finibusque suis propulset atque arceat: quoniam dux cantior novit 
excursus cavere latrocinantium, et quaedam furta belli, quae iniquissimi 
animae nostrae adversarii ignitis saepe pertentant spiculis; sunt enim 
nobis quaedam et in pace praelia, et in bello pax. Unde et ille ait: Foris 
pugnae, intus timores. Sed in his omnibus superamus propter eum, qui dilexit 
nos. Dicit quia neque angustiis, neque persecutionibus, neque fame, 
periculo, morte terretur.
        

          31.
          Qui vero haec timet, qui mortem reformidat,
-----------------------------------------------------------
quomodo non servus? Servit profecto, et miseram qui lem servitutem; nihil 
enim sic animam ad omnem servitutem dejicit, quomodo formido mortis. Quomodo 
enim se erigat abjectus et vilis sensus atque ignobilis, demersus in omnem 
infirmitatis voraginem vitae hujus cupiditate? Vide quam servus: Abscondam 
me, inquit, et ero gemens et tremens super terram; et erit, omnis qui invenerit 
me, occidet me. Itaque quasi servus signum accepit, nec sic tamen 
necem potuit evadere. Servit igitur peccator formidini, servit etiam cupiditati, 
servit avaritiae, servit libidini, servit malitiae, servit iracundiae, 
et videtur hujusmodi sibi liber: sed magis servit, quam si sub tyrannis 
positus.
        

          32.
          Illi autem liberi sunt, qui legibus vivunt. Lex
-----------------------------------------------------------
autem vera sermo rectus, lex vera non insculpta tabulis, nec aere incisa, 
sed impressa mentibus, atque infixa sensibus; quando sapiens non sub lege, 
sed
-----------------------------------------------------------
ipse sibi lex est, opus legis in corde suo continens, naturali sibi stylo 
et quadam inscriptione formatum. Tantumne igitur caecitatis est, ut 
non videamus manifestas rerum expressiones, et virtutum imagines? Et 938 
quam indignum, ut populi integri obediant humanis legibus, quo sint libertatis 
participes: sapientes autem veram legem naturae expressam ad imaginem Dei, 
veramque rationem signiferam libertatis negligant et derelinquant; cum 
in ea tanta libertas sit, ut parvuli servire vitiis nesciamus, alieni ab 
ira, exsortes avaritiae, ignari libidinis! Quam miserum igitur, ut qui 
nascimur in libertate, moriamur in servitute!
        

          33.
          Sed hoc fit levitate animi, atque infirmitate morum; quia curas 
inanes volvimus, et operamur
-----------------------------------------------------------
supervacua: sapientis autem cor, actumque et opus radicatum esse decet 
atque immobile. Hoc docuit Moyses, quando manus ei graviores fiebant, ita 
ut vix sustineret eas Jesus Nave. Ideoque vincebat populus, quando non 
perfunctoria gerebantur opera, sed plena ponderis atque virtutis, non nutantis 
animi, nec titubantis affectu, sed fundatae mentis stabilitate. Ergo 
sapiens extendit manus suas, stultus autem contrahit, sicut scriptum est: 
Quia stultus complexus est manus suas, et voravit viscera sua, carnalia 
magis cogitans quam spiritalia. At non filia Juda, quae expandens manus, 
clamavit ad Dominum: Tu scis quia falsum testimonium adversus me dicunt. 
Melius est arbitrata non peccare, sed et incidere in calumnias
-----------------------------------------------------------
accusantium, quam peccatum subire sub impunitatis velamine. Ea ergo contemptu 
mortis servavit innocentiam. Sed nec filia Jephte, quae votum patris de 
immolatione sua proprio atque hortatorio firmavit assensu.
        

          34.
          Non enim ego de contemptu mortis libros philosophorum depromo, 
aut gymnosophistas Indorum, quorum prae caeteris Calani laudatur responsum 
Alexandro, cum eum juberet sequi: Qua me, inquit, laude dignum Graeciam 
petere poscis, si possum cogi facere quod nolo? Et vere plenus auctoritatis 
sermo, sed magis mens plena libertatis. Denique et epistolam scripsit.
          « Calanus Alexandro.


          35.
          « Amici persuadent tibi manus et necessitatem
-----------------------------------------------------------
inferre Indorum philosophis, nec in somnis quidem videntes nostra opera. 
Corpora enim transferes de loco ad locum: animas non coges facere, quod 
nolunt,
-----------------------------------------------------------
non magis quam saxa et ligna vocem emittere. Maximus ignis viventibus corporibus 
dolorem inurit, et gignit corruptionem: super hunc nos sumus; viventes 
enim exurimur. Non est rex, neque princeps, qui extorqueat nobis facere, 
quod non proposuimus. Nec similes sumus Graeciae philosophorum, qui verba 
pro rebus meditati sunt ad opinionis celebritatem: nobis res sociae verbis, 
et verba rebus: res celeres, et sermones breves: in virtute nobis libertas 
beata est. »
          36 et 37. Praeclara verba, sed verba: praeclara 939 constantia, 
sed viri: praeclara epistola, sed philosophi. Apud nos autem et puellae 
de mortis appetentia sublimes usque ad coelum erexere virtutum gradus. 
Quid Theclam, quid Agnem, quid Pelagiam loquar,
-----------------------------------------------------------
quae tamquam nobilia vitulamina pullulantes, ad mortem quasi ad immortalitatem 
festinaverunt? Inter leones virgo exsultavit, et rugientes bestias spectavit 
intrepida. Et ut nostra cum Indorum gymnosophistis conferamus, quod ille 
verbis gloriatus est, sanctus Laurentius factis probavit; ut vivus exureretur, 
et flammis superstes diceret: Versa, manduca. Haud degener Abrahamidarum, 
et Machabaeorum concertatus puerorum, quorum alii super flammas canebant: 
alii cum exurerentur, non rogabant, ut parceretur: sed invehebantur, ut 
amplius persecutor inflammaretur. Liber igitur sapiens.
        

          38.
          Quid autem sublimius sancta Pelagia, quae vallata persecutoribus; 
priusquam tamen in eorum
-----------------------------------------------------------
conspectum veniret, aiebat: Volens morior, nemo me continget manu, nemo 
oculo protervo violabit virginem, mecum feram pudorem, mecum incolumem 
verecundiam: nullum praedones lucrum suae capient insolentiae. Pelagia 
Christum sequetur, libertatem nemo auferet, nemo captivam videbit liberam 
fidem, insignemque pudicitiam, et prosapiam prudentiae. Quod servum est, 
hic manebit, nullos in usus debitum. Magna igitur piae virginitatis libertas, 
quae septa agminibus persecutorum, inter maxima pericula integritatis et 
vitae nequaquam inclinata est.
        

          39.
          At non ille cui dominatur ira, subjicitur enim jugo peccati; 
homo etiam iracundus peccatum effodit: Qui autem peccatum facit, servus 
est peccati. At non ille liber, qui
-----------------------------------------------------------
servit avaritiae; non potest enim possidere vas suum. Non ille liber, qui 
serviens desideriis et voluptatibus,
-----------------------------------------------------------
vago fluitat errore. Non ille liber, qui curvatur ambitu; servit enim alieno 
imperio. Sed ille liber, qui potest dicere: Omnia mihi licent, sed non 
omnia mihi utilia; omnia mihi licent, sed ego sub nullius redigar potestate. 
Esca ventri, et venter escis. Ille liber, qui ait: Quid enim libertas 
nostra judicatur ab infideli conscientia?
        

          40.
          Libertas igitur sapienti, non insipienti convenit; quoniam qui 
deligat lapidem in fundibalo, similis est ei, qui dat imprudenti claritatem: 
se ipsum vulnerat, sibique potius, dum intorquet jaculum, affert periculum. 
Certe sicut tormento acerbatur, et geminatur malum saxi ruina; sic insipientis 
in libertate ruina vehementior est. Recidenda igitur insipienti potestas, 
non adjicienda
-----------------------------------------------------------
libertas est; servitus enim ei convenit. Ideoque addidit: Spinae nascuntur 
in manu ebriosi, servitus autem in manu imprudentis; quia sicut ille 
suis vulneratur poculis, ita insipiens suis factis. Ille bibendo se peccato 
940 inserit, iste operando se culpae adjudicat, et factis suis trahitur 
in servitutem. Videbat se Paulus in captivitatem trahi a lege peccati; 
et ideo ut liberaretur, confugit ad libertatis gratiam.
        

          41.
          Non sunt igitur liberi insipientes, quibus dicitur: Nolite fieri 
sicut equus et mulus, quibus non est intellectus. In freno et chamo maxillas 
eorum constringe, qui non appropinquent tibi. Multa flagella peccatorum; 
quia multis flagellis opus est, ut eorum imprudentia coerceatur.
-----------------------------------------------------------
Disciplina hoc exigit, non inclementia. Denique qui parcit baculo suo, 
odit filium suum: simul quia unusquisque gravius suis peccatis flagellatur. 
Gravia enim delictorum pondera, gravia criminum verbera, sicut onus gravantur 
grave, et infligunt animae cicatrices, et putrescere faciunt mentis ulcera.
        

          42.
          Deponamus igitur tam gravem servitutis sarcinam, renuntiemus 
luxuriae ac deliciis, quae nos quibusdam astringunt nexibus cupiditatum, 
et vinculis ligant. Nihil enim prosunt deliciae stulto: et quicumque a 
pueritia dederit se deliciis, manebit in servitute: ut vivens mortuus sit. 
Recidatur ergo luxuries, deliciae recesentur: et si quis fuit luxuriosus, 
valedicat superioribus. Recisa enim vinea
-----------------------------------------------------------
fructum affert, semiputata frondescit, neglecta luxuriat. Ideoque scriptum 
est: Tamquam agricultura
-----------------------------------------------------------
homo imprudens, et tamquam vinea homo egens sensu; si reliqueris eum, desertus 
erit. Colamus ergo corpus hoc nostrum, castigemus illud, redigamus 
in servitutem, non illud despiciamus.
        

          43.
          Sunt enim nostra membra arma justitiae, sunt et arma peccati. 
Si elevantur, arma justitiae sunt, ut peccatum in his non dominetur: si 
mortuum fuerit corpus nostrum peccato, non regnabit in eo culpa, et erunt 
membra nostra a peccato libera. Non obediamus igitur cupiditatibus ejus, 
neque exhibeamus membra nostra arma iniquitatis peccato. Si videris mulierem 
ad concupiscendum eam, membra tua arma peccati sunt. Si locutus es ad sollicitandam 
eam, lingua tua et os tuum membra peccati sunt. Si abstulisti terminos 
a patribus positos, membra tua arma peccati sunt. Si festinasti velocioribus
-----------------------------------------------------------
pedibus ad effundendum innocentium sanguinem, membra tua arma iniquitatis 
sunt.
        

          44.
          Contra, si vidisti egenum, et induxisti in domum tuam, membra 
tua arma justitiae sunt. Si eripuisti injuriam accipientem, vel eum qui 
ducebatur ad mortem, si scidisti chirographum debitoris, membra tua arma 
justitiae sunt. Si confessus es Christum (arma enim intellectuslabia 
sapientiae) labia tua membra justitiae sunt. Qui potest dicere: Oculus 
eram caecorum, pes claudorum, pater infirmorum, membra ejus membra 
justitiae sunt. 941
        

          45.
          Ergo liberati a peccato, quasi pretio empti sanguinis Christi, 
non subjiciamur servituti hominum vel passionum. Non erubescamus peccatum
-----------------------------------------------------------
nostrum fateri. Vide quam liber, qui poterat dicere: Non reveritus sum 
multitudinem populi; ut non annuntiarem in conspectu omnium peccatum meum. 
Qui enim confitetur Domino, exuitur a servitute; Justus enim accusator 
est sui in principio sermonis. Non solum liber, sed etiam justus: 
sed justitia in libertate est, et libertas in confessione; simul enim ac 
confessus quis fuerit, absolvitur. Denique Dixi, pronuntiabo adversum me 
injustitiam meam Domino, et tu remisisti impietatem cordis mei. Mora 
ergo absolutionis in confitendo est, confessionem sequitur peccatorum remissio. 
Sapiens est igitur, qui confitetur: liber, cui peccatum dimissum est, nulla 
jam contrahens aera peccati. Vale, et nos dilige, ut facis; quia
-----------------------------------------------------------
et ego te diligo.
        
      


        EPISTOLA XXXVIII.
Sapientem esse divitem, neque hic ullum sexum excipi se didicisse ex Petri 
epistola, cujus locus enucleatur. Pacem aliasque virtutes divites esse, 
divitumque
-----------------------------------------------------------
ordini Enoch atque Eliam annumerandos. Post quae Achab et Nabuthe inter 
se comparatis, propositum problema confirmatur.
AMBROSIUS SIMPLICIANO salutem.
        
            1.
          Videbamur proxime in disceptationes incidisse philosophiae, cum 
de apostoli Pauli epistola sumentes exordium, tractaremus quod omnis sapiens 
liber. Verum postea, cum Petri apostoli epistolam legerem, adverti quod 
omnis sapiens etiam dives: nec sexum exceperit, qui feminas ornatum omnem 
non in pretiosis monilibus, sed in bonis moribus habere scripserit: Non 
enim, inquit, extrinsecus capillorum implicatio, aut auri circumpositio, 
aut habitus vestimentorum ornamentum, sed ille absconditus cordis homo.
        

          2.
          Duo sunt igitur et esse hominem in homine, et
-----------------------------------------------------------
illum esse divitem, qui sibi nullarum divitiarum usum requirat. Pulchre 
autem cordis hominem dixit, eo quod totus sapientiae sit absconditus, sicut 
ipsa sapientia, quae non videtur, sed intelligitur. Nemo ante Petrum tali 
expressione usus est, ut diceret cordis hominem; exterior enim homo plurima 
in se membra habet: interior autem cordis homo totus plenus sapientiae 
est, plenus gratiae, plenus decoris.
        

          3.
          In incorruptione, inquit, quieti et modesti spiritus, qui est 
ante Deum dives. Et vere dives, qui in conspectu Dei potest dives 
videri, in cujus conspectu terra exigua, mundus ipse angustus est: sed 
solum illum Deus divitem novit, qui sit dives aeternitate, qui non opum, 
sed virtutum fructus recondat.
-----------------------------------------------------------
Quis autem ante Deum dives, nisi quietus et modestus spiritus, 942 qui 
numquam corrumpitur? Nonne tibi videtur dives, qui habet pacem animi, tranquillitatem 
quietis; ut nihil concupiscat, nullis exagitetur cupiditatum procellis, 
nec vetera fastidiat, et nova quaerat, et semper desiderando, fiat in summis 
divitiis inops?
        

          4.
          Ea est pax vere dives, quae superat omnem mentem. Dives 
pax, dives modestia, dives fides; Fideli enim totus mundus possessio est: 
dives simplicitas; sunt enim et divitiae simplicitatis, quae nihil discutit, 
nihil contractum, nihil suspectum, aut frudulentum putat, sed puro se fundit 
affectu.
        

          5.
          Dives bonitas, quam si quis servaverit, pascitur
-----------------------------------------------------------
in divitiis coelestis haereditatis; et ut antiquioribus exemplis Scripturae 
utamur: Beatus, inquit, vir, quem arguit Dominus. Admonitionem autem Dei 
ne recusaveris. . . . . In fame liberabit te a morte, in praelio de manu 
ferri liberabit te, et a flagello linguae te abscondet . . . . .
-----------------------------------------------------------
Ferae bestiae pacificae erunt tibi, et scies quod in pace erit domus tua. 
Mitigatis enim carnis hujus vitiis, et passionibus, quae militare adversus 
animam solent, tabernacula tua sine perturbatione erunt, domus sine offensione, 
semen sine defectu, posteritas sicut odor agri pleni, sepultura sicut messis. 
Siquidem quando alii suum defectum arbitrantur, tunc acervus tritici tui 
supernis maturus infertur apothecis.
        

          6.
          Merito justus semper fenerat, iniquus indiget. Ille justitias 
fenerat, fenerat mandatum Dei pauperibus et egenis: at vero insipiens et 
quod putat se habere, nequaquam possidet. An putas illum possidere, qui 
thesauro suo die ac nocte incubans, avara et misera torquetur sollicitudine? 
Ille vero eget, et
-----------------------------------------------------------
si aliis dives videtur, sibi pauper est; quia non utitur eo quod habet, 
qui adhuc alia rapit, alia desiderat: ubi enim nullus cupiditati modus, 
qui fructus divitiarum? Nemo est dives, qui quod habet, secum hinc auferre 
non potest: quod enim hic relinquitur, non nostrum, sed alienum est.
        

          7.
          Dives Enoch, qui quod habuit secum transtulit, et omnem illum 
bonitatis suae censum coelestibus intulit receptaculis: qui ideo raptus 
est, ne cor ejus malitia mutaret. Dives Elias, qui virtutum suarum 
thesauros curru igneo sublimis sedibus aethereis invexit. Et tamen 
iste non mediocres divitias haeredi reliquit, quas ipse non amitteret. 
Quis hunc pauperem vel tunc dixerit, cum victus quotidiani indigens
-----------------------------------------------------------
alimonia, mitteretur ad viduam, ut pasceretur ab ea; quando ad ejus vocem 
coelum claudebatur et aperiebatur, quando ad ejus verbum hydria farinae 
et vas olei non deficiebat per triennium, sed abundabat: nec minuebatur 
usu, sed replebatur? Quis illum pauperem dixerit, ad cujus voluntatem 
descendebat ignis, 
sed in 943 suum fontem recurrebant; ut sicco propheta transiret pede?
        

          8.
          Duos finitimos vetus historia describit, regem Achab, et 
pauperem Nabuthen; quem horum pauperiorem, quem ditiorem credimus? Alter 
regali fulcro divitiarum praeditus, inexplebilis insatiabilisque opibus 
suis, exiguam pauperis vineam
-----------------------------------------------------------
desideravit: alter despiciens animo βασιλέων τὰς
-----------------------------------------------------------
πολυ χρύσους τύχας, imperialesque gazas, suo erat contentus palmite. Nonne 
videtur hic magis dives, hic magis rex, qui sibi abundabat, suas regebat 
cupiditates; ut nihil alienum concupisceret? ille autem egentissimus, cui 
aurum suum vile, alienus palmes pretiosissimus aestimabatur? Sed qua ratione 
egentissimus, cognosce: quia divitiae injuste congregatae evomuntur; 
radix autem justorum manet.
        

          9.
          An non egentior paupere is, qui tamquam umbra praeterit? 
Hodie impius exaltatur, cras non erit, nec invenietur aliquis locus ejus. 
Quid est itaque divitem esse, nisi abundare? Quis autem abundat, qui sit 
animo
-----------------------------------------------------------
contractior? Qui autem animo contractior, utique angustior: quae igitur 
in angustiis abundantia? Non ergo dives, qui non abundat. Unde pulchre 
David: Divites, inquit, eguerunt, et esurierunt; quoniam cum haberent 
Scripturarum thesauros coelestium, eguerunt qui non intellexerunt, et esurierunt 
qui nullum spiritalis gratiae gustarunt cibum.
        

          10.
          Nihil igitur affectu sapientis ditius, nihil insipientis egentius. 
Nam cum regnum Dei pauperum sit, quid esse locupletius potest? Et 
ideo praeclare Apostolus: O altitudo, inquit, divitiarum sapientiae et 
scientiae Dei! Praeclare etiam David, qui in via testimoniorum coelestium, 
quasi in omnibus divitiis, delectabatur (Psal. CXVIII,
-----------------------------------------------------------
14). Expresse Moyses, qui ait: Nephthalim satietas accipientium. Nephthalim, 
abundantia significatur Latina interpretatione, vel dilatatio. Ibi ergo 
abundantia, ubi satietas: ubi autem fames cupiditatum, ubi inexplebilis 
appetentia; ibi utique paupertas. Sed quia vix ulla rei pecuniariae vel 
mundi hujus cupiditas satietatem habet; ideo addidit: Et replebitur benedictione.
        

          11.
          Secundum haec Petrus apostolus definivit non in auro et argento 
et indumentis feminarum esse ornamentum, sed in occulto cordis homine atque 
abscondito; unde nulla se exuat cultum pietatis, ornatum gratiae, 
vitae aeternae haereditatem. Vale, et nos dilige; quia nos te diligimus.
        
      


        944 EPISTOLA XXXIX.

-----------------------------------------------------------
Faustinum propter sororis mortem hominum consortium
-----------------------------------------------------------
fugientem arguit, hoc ipsi sorori injurium, ac interitum non hominibus 
solum, sed et civitatibus communem esse monens. Nihil ergo illi jam deberi 
nisi preces; vetare siquidem Apostolum, ne quem secundum carnem jam cognoscamus, 
at novam creaturam. Quaenam illa sit, et quomodo illum solari Ambrosius 
ipse teneatur, expenditur.
AMBROSIUS FAUSTINO salutem.
        
            1.
          Acerbo te doliturum dolore obitum germanae tuae non ignorabam; 
non tamen ut a nobis te ablegares, sed ut nobis te redderes: nam et si 
minus jucunda solatia moerentibus, tamen nonnumquam necessaria sunt. Tu 
autem abiisti in secreta montium, et inter ferarum diversaris spelaea, 
omni humanae conversationis usu abdicato, et quod gravius
-----------------------------------------------------------
est, judicio tuo.
        

          2.
          Tantumne de te commeruit germana tua, ut propter quam excellere 
apud te debuit conditio humana, quae tam egregiam feminam tulit, propter 
eam apud te minoris praerogativae sit? Illa certe vita excedens, hoc se 
mulcebat solatio, quod te sibi superstitem derelinqueret, parentem nepotibus, 
praesulem parvulis, auxiliatorem destitutis: tu ita te et nepotibus et 
nobis abnegas, ut consolationis illius fructum non sentiamus. Illa te chara 
pignora vocant non ad dolendum, sed ad consolandum; ut cum te vident, matrem 
sibi non credant obiisse: in te eam recognoscant, in te ejus praesentiam 
teneant, in te vitam ejus sibi manere arbitrentur.
        

          3.
          Sed doles quod dudum florentissima repente
-----------------------------------------------------------
occiderit. Verum hoc nobis commune non solum cum hominibus, sed etiam cum 
civitatibus, terrisque ipsis est. Nempe de Bononiensi veniens urbe a tergo 
Claternam, ipsam Bononiam, Mutinam, Rhegium derelinquebas, in dextera erat 
Brixillum, a fronte occurrebat Placentia, veterem nobilitatem ipso adhuc 
nomine sonans, ad laevam Apennini inculta miseratus, et florentissimorum 
quondam populorum castella considerabas, atque affectu relegebas dolenti. 
Tot igitur semirutarum urbium cadavera, terrarumque sub eodem conspectu 
exposita funera non te admonent unius, sanctae licet et admirabilis feminae, 
decessionem consolabiliorem habendam; praesertim cum illa in perpetuum 
prostrata ac diruta sint: haec autem ad tempus quidem erepta nobis,
-----------------------------------------------------------
meliorem illic vitam exigat?
        

          4.
          Itaque non tam deplorandam, quam prosequendam orationibus reor: 
nec moestificandam lacrymis tuis, sed magis oblationibus 945 animam ejus 
Domino commendandam arbitror.
-----------------------------------------------------------

        

          5.
          Verum forte asseras securum te de meritis ejus ac fide; nequire 
tamen ferre desiderium, quod eam jam non videas secundum carnem, idque 
tibi summo dolori sit. Nec illud te movet Apostolicum, quod ait: Quia neminem 
novimus ex hoc secundum carnem. Et si cognovimus secundum carnem Christum, 
sed nunc jam non novimus? Caro enim nostra perpetua esse ac diuturna 
non potest; necesse est occidat, ut resurgat: necesse est resolvatur, ut 
requiescat, ut fiat quidam finis peccati. Et ideo multos cognovimus secundum 
carnem, sed nunc jam non novimus. Ipsum Dominum Jesum cognovimus, inquit 
Apostolus, secundum carnem: sed nunc jam non novimus. Jam enim carnis deposuerat 
exuvias, jam specie hominis non videbatur, jam
-----------------------------------------------------------
pro omnibus mortuus erat, et omnes in illo mortui; sed ut per ipsum renovati, 
et vivificati spiritu, jam non sibi, sed Christo vivant. Unde et alibi 
ait idem Apostolus: Vivo autem jam non ego, vivit autem in me Christus.
        

          6.
          Meritoque qui ante cognoverat secundum carnem Christum, jam operationes 
ejus invisibiliter agnoscens, jam non carnem ejus, sed potentiam scrutans, 
qui ante persecutor discipulos hominis, et pedissequos carnis infestis 
odiis urgebat, postea doctor gentium factus, veneratores majestatis ejus 
ad praedicationem Evangelii instruere atque informare coeperat. Et ideo 
addidit: Si quis in Christo nova creatura, id est, qui perfectus in 
Christo, nova creatura est; quoniam qui caro est,
-----------------------------------------------------------
imperfectus est. Denique ipse Dominus ait: Non permanebit spiritus meus 
in istis hominibus, quoniam carnes sunt. Carnalis itaque non est in 
Christo: sed si quis in Christo est; nova creatura est, non naturae novitate 
formatus, sed gratiae. Vetera itaque quae secundum carnem erant, transierunt: 
facta sunt nova omnia. Quae illa, nisi quae Scriba doctus in regno coelorum 
novit, similis illius patrisfamilias, qui profert de thesauro suo 
nova et vetera, neque vetera sine novis, neque nova sine veteribus? Ideo 
et Ecclesia dicit, quia nova et vetera servavi tibi. Sed transierunt 
vetera, id est, Legis mysteria abscondita, in Christo facta sunt omnia 
nova.
        

          7.
          Haec est nova creatura, de qua Apostolus ad
-----------------------------------------------------------
Galatas ait: In Christo enim Jesu neque circumcisio aliquid valet, neque 
praeputium: sed nova creatura, per quam jam renovata caro floret, et fructum 
invenit gratiae, quae ante inveterati flagitii spinas habebat. Quid 
ergo est quod moereamus, si jam ad animam
-----------------------------------------------------------
dicitur: Renovabitur sicut aquilae juventus tua? Quid est quod ingemiscamus 
pro mortuis, cum jam reconciliatio mundi apud Deum Patrem facta sit per 
Dominum Jesum?
        

          8.
          Quoniam ergo Christi beneficia tenemus, 946 cum apud omnes, tum 
apud te pro Christo legatione fungimur; ut noveris irrevocabilia ejus 
esse dona, ut credas, quod semper credidisti: nec nimio moerore tuam in 
dubium adducas sententiam; quia ideo peccatum factus est Dominus Jesus, 
ut tolleret peccatum mundi: 
jam non culpae obnoxii, sed justitiae remuneratione securi. Vale et nos 
dilige; quia nos te diligimus.
        
      


        EPISTOLA XL.

-----------------------------------------------------------
Ab imperatore audiri se postulat, affirmans in principe laudari facilitatem; 
tacere se sine utriusque periculo non posse; nec regibus displicere libertatem; 
illum vero, quamvis pius sit, decipi posse; sententiam de synagoga reparanda 
esse periculosam, cum episcopum martyrio vel praevaricationi exponat. In 
hanc rem exemplo Juliani proposito, rescripti causae refelluntur, maxime 
quod Judaei plures usserint ecclesias. Hinc agitur de Valentinianorum, 
qui gentilibus pejores declarantur, fano, ac donariis, quae dicebantur 
sublata, extenuatis, januam ad calumnias Judaeis aperiri, triumphumque 
de Christo dari demonstratur. Hac de re allegorica instituitur Domini expostulatio; 
postquam deterretur Maximi exemplo Theodosius, neve Judaeos aut haereticos 
ulcisci velit, admonitus,
-----------------------------------------------------------
denuo stimulatur ad clementiam.
Clementissimo principi, ac beatissimo imperatori THEODOSIO augusto AMBROSIUS 
episcopus.
        
            1.
          Exercitus semper jugibus fere curis sum, Imperator beatissime: 
sed numquam tanto in aestu fui, quanto nunc; cum video cavendum ne quid 
sit, quod ascribatur mihi etiam de sacrilegii periculo. Itaque peto ut 
patienter sermonem meum audias. Nam si indignus sum, qui a te audiar; indignus 
sum, qui pro te offeram, cui tua vota, cui tuas committas preces. Ipse 
ergo non audies eum, quem pro te audiri velis? Non audies pro se agentem, 
quem pro aliis audisti? Nec vereris judicium tuum, ne cum indignum putaris, 
quem audias, indignum feceris, qui pro te audiatur?
        
        
-----------------------------------------------------------



          2.
          Sed neque imperiale est libertatem dicendi denegare, neque sacerdotale, 
quod sentias, non dicere. Nihil enim in vobis imperatoribus tam populare 
et tam amabile est, quam libertatem etiam in iis
-----------------------------------------------------------
diligere, qui obsequio militiae vobis subditi sunt. Siquidem hoc interest 
inter bonos et malos principes, quod boni libertatem amant, servitutem 
improbi. Nihil etiam in sacerdote tam periculosum apud Deum, tam turpe 
apud homines, quam quod sentiat, non libere denuntiare. Siquidem scriptum 
est: Et loquebar in testimoniis tuis in conspectu regum, et non confundebar; 
et alibi: Fili hominis, speculatorem te posui domui Israel, in eo, inquit, 
ut si avertatur justus a justitiis suis, et fecerit delictum; quia non 
distinxisti ei, hoc est, non dixisti quid sit cavendum, non retinebitur 
memoria justitiae ejus, et sanguinem ejus de manu tua exquiram. Tu autem 
si distinxeris justo, ut non 947 peccet, et ipse non peccaverit, justus 
vita vivet; quia dixisti ei: et tu animam tuam liberabis.
        

          3.

-19)

-----------------------------------------------------------
Malo igitur, Imperator, bonorum mihi esse tecum, quam malorum consortium; 
et ideo clementiae tuae displicere debet sacerdotis silentium, libertas 
placere. Nam silentii mei periculo involveris, libertatis bono juvaris. 
Non ergo importunus indebitis me intersero, alienis ingero: sed debitis 
obtempero, mandatis Dei nostri obedio. Quod facio primum tui amore, tui 
gratia, tuae studio conservandae salutis. Si id mihi vel non creditur, 
vel interdicitur: dico sane divinae offensae metu. Nam si meum periculum 
te exueret, patienter me pro te offerrem, sed non libenter; malo enim te 
sine meo acceptum Deo esse et gloriosum periculo. Sin autem silentii mei 
dissimulationisque culpa et me ingravat, nec te liberat;
-----------------------------------------------------------
malo importuniorem me, quam inutiliorem aut turpiorem judices. Siquidem 
scriptum est, dicente sancto apostolo Paulo, cujus non potes doctrinam 
refellere: Insta opportune, importune; argue, obsecra, increpa in omni 
patientia et doctrina.
        

          4.
          Habemus ergo et nos cui displicere plus periculi sit; praesertim 
cum etiam imperatoribus non displiceat suo quemque fungi munere, et patienter 
audiatis unumquemque pro suo suggerentem officio; immo corripiatis, si 
non utatur militiae suae ordine. Quod ergo in iis libenter accipitis, qui 
vobis militant, num hoc in sacerdotibus potest molestum videri; cum id 
loquamur, non quod volumus, sed quod jubemur? Scis enim lectum: Cum stabitis 
ante reges et
-----------------------------------------------------------
praesides, nolite cogitare quid loquamini; dabitur enim vobis in illa hora 
quid loquamini: non enim vos estis qui loquimini, sed Spiritus Patris vestri, 
qui loquitur in vobis. Et tamen si in causis
-----------------------------------------------------------
reipublicae loquar, quamvis etiam illic justitia servanda sit, non tanto 
astringar metu, si non audiar; in causa vero Dei quem audies, si sacerdotem 
non audias, cujus majore peccatur periculo? Quis tibi verum audebit dicere, 
si sacerdos non audeat?
        

          5.
          Novi te pium, clementem, mitem, atque tranquillum, fidem ac timorem 
Domini cordi 948 habentem: sed plerumque aliqua nos fallunt. Habent aliqui 
zelum Dei, sed non secundum scientiam. Ne igitur hoc etiam fidelibus 
animis obrepat, cavendum arbitror. Novi pietatem tuam erga Deum, lenitatem 
in homines: obligatus sum beneficiis tuarum indulgentiarum. Et ideo plus 
metuo, amplius sollicitor; ne etiam ipse tuo me postea judicio condemnes, 
quod mea aut dissimulatione aut adulatione
-----------------------------------------------------------
prolapsionem non evitaveris. Si in me peccari viderem, non deberem tacere; 
scriptum est enim: Si frater tuus in te peccaverit, corripe illum primo, 
deinde increpa, duobus aut tribus testibus. Si te non audierit, dic 
Ecclesiae. Causam ergo Dei tacebo? Quid igitur sit, quod metuam consideremus.
        

          6.
          Relatum est a comite orientis militarium partium incensam esse 
synagogam, idque auctore factum episcopo. Jussisti vindicari in caeteros, 
synagogam ab ipso exaedificari episcopo. Non astruo exspectandam fuisse 
assertionem episcopi; sacerdotes enim turbarum moderatores sunt, studiosi 
pacis, nisi cum et ipsi moventur injuria Dei, aut Ecclesiae contumelia. 
Sit alioquin iste episcopus ferventior in exustione
-----------------------------------------------------------
synagogae, timidior in judicio: non vereris, imperator,
-----------------------------------------------------------
ne acquiescat sententiae tuae; ne praevaricetur, non times?
        

          7.
          Non etiam vereris, quod futurum est; ne verbis resistat comiti 
tuo? Necesse erit igitur ut aut praevaricatorem aut martyrem faciat: utrumque 
alienum temporibus tuis, utrumque persecutionis instar, si aut praevaricari 
cogatur, aut subire martyrium. Vides quo inclinet causae exitus. Si fortem 
episcopum putas, caveto martyrium fortioris: si inconstantem, declina lapsum 
fragilioris: plus enim astringitur, qui labi infirmum coegerit.
        

          8.
          Hac proposita conditione, puto dicturum episcopum quod ipse ignes 
sparserit, turbas compulerit, populos conduxerit; ne amittat occasionem 
martyrii, et pro invalidis subjiciat validiorem. O beatum
-----------------------------------------------------------
mendacium, quo acquiritur sibi aliorum absolutio, sui gratia! Hoc est, 
imperator, quod poposci et ego; ut in me 949 magis vindicares: et si hoc 
crimen putares, mihi ascriberes. Quid mandas in absentes judicium? Habes 
praesentem, habes confitentem reum. Proclamo quod ego synagogam incenderim, 
certe quod ego illis mandaverim; ne esset locus in quo Christus negaretur. 
Si objiciatur mihi, cur hic non incenderim? Divino jam cremari coepit judicio: 
meum cessavit opus. Et si verum quaeritur, ideo segnior fui, quia non putabam 
hoc vindicandum. Quid facerem, quod nullo ultore sine praemio foret? Tangunt 
haec verecundiam, sed revocant gratiam; ne fiat quo Dei summi contrahatur 
offensio.
        

          9.
          Esto tamen, nemo episcopum ad hoc munus
-----------------------------------------------------------
conveniat; rogavi enim clementiam tuam: et licet
-----------------------------------------------------------
ipse hoc revocatum adhuc non legerim, revocatum tamen constituamus. Quid 
si alii timidiores, dum mortem reformidant, offerant ut de suis facultatibus 
reparetur synagoga; aut comes ubi hoc compererit primo constitutum, ipse 
de christianorum censu exaedificari jubeat? Habebis, imperator, comitem 
praevaricatorem, et huic vexilla committes victricia, huic labarum, hoc 
est, Christi sacratum nomine, qui synagogam instauret, quae Christum nesciat? 
Jube labarum synagogae inferri, videamus si non resistunt.
        

          10.
          Erit igitur locus Judaeorum perfidiae factus de exuviis Ecclesiae: 
et patrimonium, quod favore Christi acquisitum est christianis, hoc transferetur 
ad donaria perfidorum? Legimus templa idolis antiquitus
-----------------------------------------------------------
condita de manubiis Cimbrorum, de spoliis reliquorum hostium. Hunc titulum 
Judaei in fronte synagogae suae scribent: Templum impietatis factum de 
manubiis christianorum.
        

          11.
          Sed disciplinae te ratio, imperator, movet. Quid igitur est amplius? 
disciplinae species, an causa religionis? Cedat oportet censura devotioni.
        

          12.
          Non audisti, imperator, quia cum jussisset Julianus reparari 
templum Hierosolymis, divino, qui faciebant repurgium, igne flagrarunt? 
Non caves ne etiam nunc fiat? Adeo a te non fuit jubendum, ut Julianus 
hoc jusserit! 950
        

          13.
          Quid tamen movet? Utrum quia quodcumque aedificium publicum exustum 
est, an quia synagogae locus? Si aedificio incenso moveris vilissimo
-----------------------------------------------------------
(quid enim in tam ignobili castro esse potuit), non recordaris, imperator, 
quantorum Romae domus
-----------------------------------------------------------
praefectorum incensae sint, et nemo vindicavit? Immo si quis imperatorum 
voluit factum severius reprehendere, ejus magis qui tanto est perculsus 
dispendio, causam gravavit. Quid igitur dignius, ut Callinici castri in 
parte aliqua aedificiorum incendium, an urbis Romae vindicandum aestimaretur, 
si oporteret tamen? Constantinopoli dudum domus episcopi incensa est, et 
filius clementiae tuae intercessit apud patrem; ut et suam, hoc est, filii 
imperatoris injuriam, et domus sacerdotalis incendium non vindicares. Non 
consideras, Imperator, ne et hoc cum vindicari jusseris, ipse iterum interveniat, 
ne vindicetur? Sed bene illud acquisitum est a patre filio; dignum erat 
enim, ut suam injuriam prius ipse donaret. Bene illud cum gratiae distinctione 
divisum est, ut
-----------------------------------------------------------
et filius pro sua, et pater pro filii injuria rogaretur. Hinc nihil est 
quod filio reserves, et vide ne quid Deo deroges.
        

          14.
          Non est ergo causa tantae commotioni idonea; ut propter aedificii 
exustionem in populum tam severe vindicetur: multo autem minus quia synagoga 
incensa est, perfidiae locus, impietatis domus, amentiae receptaculum, 
quod Deus damnavit ipse. Sic enim legimus per os Hieremiae, dicente Domino 
Deo nostro: Et faciam domui, ubi invocatum est nomen meum super ipsam, 
in qua confiditis vos, et loco quem dedi vobis et patribus vestris, sicut 
feci Selon: et projiciam vos a facie mea, sicut projeci fratres vestros 
omne semen Ephraem. Et tu noli orare pro populo isto, et noli postulare 
illis misericordiam, et neque accesseris ad me
-----------------------------------------------------------
pro illis: quia non exaudiam te. Aut non vides quid isti faciunt in civitatibus 
Juda?
-----------------------------------------------------------
Deus se pro illis prohibet rogari, quos tu vindicandos putas.
        

          15.
          At certe si jure gentium agerem, dicerem quantas Ecclesiae basilicas 
Judaei tempore imperii Juliani incenderint. Duas Damasci, quarum una vix 
reparata est, sed Ecclesiae, non 951 synagogae impendiis: altera basilica 
informibus horret ruinis. Incensae sunt basilicae Gazis, Ascalonae, Beryto, 
et illis fere locis omnibus, et vindictam nemo quaesivit. Incensa est basilica 
et Alexandriae a gentilibus et Judaeis, quae sola praestabat caeteris. 
Ecclesia non vindicata est, vindicabitur synagoga?
        

          16.
          Vindicabitur etiam Valentinianorum fanum incensum? Quid est enim 
nisi fanum, in quo est conventus gentilium? Licet gentiles duodecim deos
-----------------------------------------------------------
appellent, isti triginta et duos Aeonas colant, quos appellant deos. Nam 
et de ipsis comperi relatum et praeceptum, ut in monachos vindicaretur, 
qui prohibentibus iter Valentinianis, quo psalmos canentes ex consuetudine 
usuque veteri pergebant ad celebritatem Machabaeorum martyrum, moti insolentia 
incenderunt fanum eorum in quodam rurali vico tumultuarie conditum.
        

          17.
          Quanti se offerre habent tali optioni; cum meminerint tempore 
Juliani illum, qui aram dejecit, et turbavit sacrificium, damnatum a judice 
fecisse martyrium? Itaque numquam alias ille judex, qui audivit eum, nisi 
persecutor habitus est; nemo illum congressu, nemo illum umquam osculo 
dignum putavit. Qui nisi jam esset defunctus, timerem, Imperator,
-----------------------------------------------------------
ne in eum tu vindicares, quamquam vindictam coelestem non evaserit, suo 
superstes haeredi.
        

          18.
          Sed refertur cognitionem mandatam judici, scriptumque eo quod 
non referre debuerit, sed vindicare: requirenda quoque sublata donaria. 
Omittam alia: incensae sunt a Judaeis Ecclesiarum
-----------------------------------------------------------
basilicae, et nihil redditum est, nihil repetitum, nihil quaesitum. Quid 
autem habere potuit synagoga in castro ultimo; cum totum quidquid illic 
est, non multum sit, nihil pretiosum, nihil copiosum? Quid deinde incendio 
potuit rapi Judaeis insidiantibus? Artes istae sunt Judaeorum volentium 
calumniari; ut dum ista queruntur, mandetur extra ordinem militaris censura 
judicii, mittatur miles fortasse dicturus quod hic aliquando ante tuum, 
Imperator, dixit adventum: Quomodo poterit nos Christus juvare, qui pro 
Judaeis adversus Christum militamus? qui mittimur ad vindictam Judaeorum? 
Suos perdiderunt exercitus, nostros volunt perdere. 952
        

          19.
          In quas praeterea non prosiliant calumnias, qui etiam Christo 
falsis testimoniis calumniati
-----------------------------------------------------------
sunt? In quas non prosiliant calumnias homines et circa divina mendaces? 
Quos non auctores seditionis fuisse dicant? Quos non appetant, etiam quos 
non recognoscant; ut catenatorum ordines innumeros spectent de christiano 
populo, ut captiva videant colla plebis fidelis, ut condantur in tenebras 
Dei servuli, ut feriantur securibus, dentur ignibus, tradantur metallis, 
ne poena cito transeat?
        

          20.
          Hunc dabis triumphum Judaeis de Ecclesia Dei? hoc tropaeum de 
Christi populo? haec gaudia, Imperator, perfidis? hanc celebritatem Synagogae, 
hos luctus Ecclesiae? Referet Judaeorum populus hanc solemnitatem in dies 
festos suos; et inter illos profecto numerabit, quibus aut de Amorrhaeis, 
aut de Chananaeis triumphavit, aut de Pharao rege Aegypti,
-----------------------------------------------------------
aut de Nabuchodonosor regis Babyloniae manu liberari potuit. Addet hanc 
celebritatem, significans se de Christi populo triumphum egisse.
        

          21.
          Et cum ipsi Romanis legibus teneri se negent, ita ut crimina 
leges putent; nunc velut Romanis legibus se vindicandos putant. Ubi erant 
istae leges,
-----------------------------------------------------------
cum incenderent ipsi sacratarum basilicarum culmina? Si Julianus non est 
ultus Ecclesiam; quia praevaricator erat: tu, Imperator, ulcisceris synagogae 
injuriam, quia christianus es?
        

          22.
          Et quid tecum posthac Christus loquetur? Non recordaris quid 
David sancto per Nathan prophetam mandaverit? Ego te de fratribus 
tuis minorem elegi, et de privato imperatorem feci. Ego de fructu seminis 
tui in sede imperiali locavi. Ego tibi subjeci nationes barbaras, ego tibi 
pacem dedi, ego tibi inimicum tuum in potestatem tuam captivum deduxi. 
Frumentum non habebas ad exercitus alimoniam, ipsorum hostium manu patefeci 
tibi portas, aperui horrea: dederunt tibi hostes tui commeatus suos, quos 
sibi paraverant. Ego perturbavi
-----------------------------------------------------------
hostis tui consilia, ut se ipse nudaret. Ego ipsum usurpatorem imperii 
ita vinxi, ac mentem ejus ligavi, ut cum haberet adhuc fugiendi copiam, 
tamen cum omnibus suis tamquam metuens, ne quis tibi periret, ipse se clauderet. 
Ego comitem ejus atque exercitum ex 953 altera parte naturae, quos ante 
disperseram, ne ad belli societatem coirent, ad supplementum tibi victoriae 
congregavi. Ego exercitum tuum ex multis indomitis convenam nationibus, 
quasi unius gentis fidem et tranquillitatem et concordiam servare praecepi. 
Ego cum periculum summum esset ne Alpes infida barbarorum penetrarent consilia, 
intra ipsum Alpium vallum victoriam tibi contuli, ut sine damno vinceres. 
Ego ergo te triumphare feci de inimico tuo, et tu de plebe
-----------------------------------------------------------
mea das meis inimicis triumphum.
        

          23.
          Nonne propterea Maximus destitutus est, qui ante ipsos expeditionis 
dies, cum audisset Romae synagogam incensam, edictum Romam miserat, quasi 
vindex disciplinae publicae? Unde populus christianus ait: Nihil boni huic 
imminet. Rex iste Judaeus factus est: defensorem istum disciplinae audivimus, 
quem mox Christus probavit, qui pro peccatoribus mortuus est. Si de 
sermone hoc dictum est, quid de ultione dicetur? Ille
-----------------------------------------------------------
igitur statim a Francis, a Saxonum gente, in Sicilia, Sisciae, Petavione: 
ubique denique terrarum victus est. Quid pio commune cum perfido? Abolenda 
cum impio sunt etiam impietatis exempla. Quod illi nocuit, quo victus offendit; 
hoc non sequi debet, sed damnare, qui vicit.
        

          24.
          Itaque illa tibi non quasi ingrato recensui, sed quasi jure collata 
numeravi; ut his admonitus, cui plus collatum est, plus diligas. Denique 
hoc respondenti Simoni dixit Dominus Jesus: Recte judicasti. Statimque 
conversus ad mulierem quae pedes ejus unguento unxit, typum Ecclesiae gerens, 
ait Simoni: Propter quod dico tibi: remissa sunt peccata ejus multa, quoniam 
dilexit multum. Cui autem minus dimittitur, minus diligit. Haec
-----------------------------------------------------------
est mulier quae in domum Pharisaei intravit, et ejecit Judaeum, Christum 
autem acquisivit. Ecclesia enim Synagogam exclusit: cur iterum tentatur, 
ut apud Christi famulum, hoc est, de pectore fidei, de domo Christi Synagoga 
excludat Ecclesiam?
        

          25.
          Haec ego, Imperator, amore et studio tui in hunc sermonem contuli. 
Debeo enim beneficiis tuis, quibus me petente, liberasti plurimos de exsiliis, 
de carceribus, de ultimae necis poenis; 954 ut malle debeam pro salute 
tua etiam offensionem tui animi non timere (nemo majore fiducia utitur, 
quam qui ex affectu diligit: nemo certe debet laedere, qui sibi consulit) 
ne tot annorum conceptam cujuscumque sacerdotis gratiam uno momento amittam. 
Et tamen non damnum gratiae deprecor, sed salutis periculum.
-----------------------------------------------------------

        

          26.
          Quamquam quantum est, Imperator, ut quaerendum aut vindicandum 
non putes, quod in hunc diem nemo quaesivit, nemo umquam vindicavit? Grave 
est fidem tuam pro Judaeis periclitari. Gedeon cum occidisset sacratum 
vitulum, dixerunt gentiles: Dii ipsi injuriam suam vindicent. Quis 
habet Synagogam vindicare? Christus quem occiderunt, quem negaverunt? An 
Deus Pater vindicabit eos, qui nec Patrem recipiunt, dum Filium non receperunt? 
Quis habet Valentinianorum haeresim
-----------------------------------------------------------
vindicare: quam pietas tua quomodo vindicat, cum eos excludi jusserit, 
nec conveniendi usurpare copiam? Si Josiam tibi objiciam regem Deo 
probatum, hoc in istis damnabis, quod in illo probatum est.
        

          27.
          Certe si mihi parum fidei defertur, jube adesse quos putaveris 
episcopos: tractetur, Imperator, quid salva fide agi debeat. Si de causis 
pecuniariis comites tuos consulis, quanto magis in causa religionis sacerdotes 
Domini aequum est consulas!
        

          28.
          Consideret clementia tua quantos insidiatores habeat Ecclesia, 
quantos exploratores: levem rimam si offenderint, figent aculeum. Secundum 
homines loquor: caeterum plus hominibus Deus timetur, qui etiam imperatoribus 
jure praefertur.
-----------------------------------------------------------
Si amico aliquis, si parenti aut propinquo deferendum existimat, recte 
ego et deferendum Deo, et eum praeferendum omnibus judicavi. Consule tibi, 
Imperator, aut patere me consulere mihi.
        

          29.
          Quid respondebo postea, si compertum fuerit, data hinc auctoritate, 
aliquos christianorum aut gladio, aut fustibus, aut plumbeis necatos? Quomodo 
hoc purgabo factum? Quomodo excusabo apud episcopos, qui nunc quia per 
triginta et innumeros annos presbyteri quidam 955 gradu functi, vel ministri 
Ecclesiae retrahuntur a munere sacro, et curiae deputantur, graviter gemunt? 
Nam si qui vobis militant, certo militiae tempore servantur; quanto magis 
etiam eos considerare debetis, qui Deo militant! Quomodo, inquam, hoc excusabo 
apud
-----------------------------------------------------------
episcopos, qui queruntur de clericis, et impressione gravi vastari scribunt 
ecclesias?
-----------------------------------------------------------

        

          30.
          Hoc tamen in notitiam clementiae tuae pervenire volui; de hoc, 
ut placet, arbitrio tuo consulere et temperare dignaberis: illud autem 
quod me angit, et jure angit, exclude atque ejice. Ipse facis, quidquid 
fieri jussisti: aut si ille facturus non est, malo te magis esse clementem, 
quam illum non fecisse, quod jussus est.
        

          31.
          Habes in quibus Domini adhuc debes circa imperium Romanum invitare 
et emereri clementiam; habes quibus amplius, quam tibi speres: illorum 
gratia, illorum salus te in hoc sermone conveniat. Timeo ne causam tuam 
alieno committas judicio. Integra adhuc tibi sunt omnia. In hoc me ego 
Deo nostro pro te obligo, nec verearis sacramentum. Numquid Deo displicere 
poterit quod pro
-----------------------------------------------------------
ejus emendatur honorificentia? Nihil mutaveris certe in illa epistola, 
sive missa, sive nondum missa est: dictari jube aliam, quae plena fidei, 
plena pietatis sit. Tibi integrum est emendare, mihi non est integrum dissimulare.
        

          32.
          Antiochenis tuam donasti injuriam, inimici tui filias revocasti, 
nutriendas apud affinem dedisti, matri hostis tui misisti de aerario tuo 
sumptus. Haec tanta pietas, tanta erga Deum fides hoc facto obfuscabitur. 
Tu igitur qui armatis pepercisti hostibus, et servasti inimicos tuos; ne, 
quaeso, tanto studio putes vindicandum in christianos.
        

          33.
          Nunc te, Imperator, rogo, ut non aspernanter acceperis me et 
pro te et pro me timentem; sancti enim vox est: Ut quid factus sum videre 
contritionem
-----------------------------------------------------------
populi mei, ut offensam incurram Dei? Ego certe quod honorificentius 
fieri
-----------------------------------------------------------
potuit, feci; ut me magis audires in regia, ne, si necesse esset, audires 
in Ecclesia.
        
      


        956 EPISTOLA XLI.
Sororem ut de iis quae synagogae ac fani supra dictorum causa evenerant, 
certiorem faciat, refert quemadmodum loco Hieremiae de sacerdotum verbis, 
explicato, Evangelicam lectionem enarraverit, ostenderit illic Domini misericordiam 
commendari, cujus idem a nobis exigit imitationem, ac docuerit qua ratione 
evangelicam peccatricem Dominicos pedes lavando, tergendo, ungendo atque 
osculando referamus; alioqui nos propheticae reprehensioni, fore obnoxios; 
denique quo modo sermone converso ad Theodosium, tandem ut revocaret edictum, 
obtinuerit.
FRATER SORORI.

          1.

-----------------------------------------------------------
Sollicitam sanctitatem tuam esse adhuc scribere dignata es mihi, eo quod 
sollicitum me esse scripserim; unde miror quod litteras non acceperis meas, 
quibus refusam mihi scripseram securitatem. Nam cum relatum esset synagogam 
Judaeorum incensam a christianis, auctore episcopo, et Valentinianorum 
conventiculum; jussum erat, me Aquileiae posito, ut synagoga ab episcopo 
reaedificaretur, et in monachos vindicaretur, qui incendissent aedificium 
Valentinianorum. Tum ego, cum saepius agendo parum proficerem, epistolam 
dedi imperatori, quam simul misi; et ubi processit ad Ecclesiam, hunc sermonem 
habui:
        

          2.
          In libro prophetico scriptum est: Sume tibi baculum nucinum; 
et qua ratione hoc dixerit
-----------------------------------------------------------
Dominus prophetae, debemus considerare; non otiose etenim scriptum est; 
quandoquidem et in Pentateucho legimus quod virga nucina Aaron sacerdotis, 
cum diu reposita fuisset, effloruit. Nam videtur per virgam significare 
quod directa esse debeat prophetia vel sacerdotalis auctoritas; ut non 
tam delectabilia, quam utilia persuadeat.
        

          3.
          Ideoque nucinum baculum sumere jubetur propheta, quia memoratae 
pomum arboris amarum in cortice, durum in testa, intus est fructuosum; 
ut ad ejus similitudinem propheta quoque amara et dura praetendat, et denuntiare 
tristia non reformidet. Similiter etiam sacerdos, quia praeceptio ejus 
etsi ad tempus aliquibus amara videatur, et tamquam virga Aaron reposita 
diu in auribus dissimulantium;
-----------------------------------------------------------
tamen aliquando cum aestimatur aruisse, florescit.
-----------------------------------------------------------

        

          4.
          Unde et Apostolus ait: Quid vultis, in virga veniam ad vos, an 
in charitate, spirituque mansuetudinis? Prius enim virgam dixit, et 
tamquam 957 virga nucina percussit errantes, ut postea consolaretur eos 
spiritu mansuetndinis. Itaque quem virga sacramentis abdicavit coelestibus, 
eumdem mansuetudo restituit. Discipulo quoque talia praescripta dedit, 
dicens: Argue, obsecra, increpa. Duo dura, unum mite: sed ideo dura, 
ut etiam ipsa molliret; quia sicut aegris redundanti felle corporibus ciborum 
aut potus amaritudo dulcescit, et contra epularum suavitas amaritudini 
est: ita ubi animus est saucius, voluptariae fotu adulationis aegrescit, 
et rursum correctionis temperatur amaritudine.
        

          5.

-----------------------------------------------------------
Haec de prophetica lectione libata sint: Evangelii quoque lectio quid habeat 
consideremus: Rogavit quidam pharisaeus Dominum Jesum, ut manducaret cum 
illo; et ingressus domum Pharisaei, discubuit. Et ecce mulier, quae erat 
in civitate peccatrix, ut cognovit quod Jesus accubuit in domo Pharisaei, 
attulit alabastrum unguenti: et stans retro secus pedes ejus, lacrymis 
coepit rigare pedes ejus. Et reliqua recitavit usque ad locum: Fides 
tua te salvam fecit, vade in pace. Quam simplex, subjunxi, in verbis, quam 
profunda in consiliis Evangelii lectio! Itaque quia magni consiliarii sermo 
est, altitudinem ejus consideremus.
        

          6.
          Dominus noster Jesus Christus judicavit magis homines beneficiis 
alligari posse, et provocari ad
-----------------------------------------------------------
ea quae sunt recta facienda, quam metu: plusque charitatem proficere, quam 
formidinem ad correctionem. Itaque praemisit gratiam, veniens per Virginis 
partum; ut in baptismo peccata donaret, quo sibi faceret gratiores. Deinde 
si competentia gratis viris officia reponeremus, ipsius gratiae remunerationem 
futuram omnium in hac muliere declaravit. Nam si tantummodo prima debita 
nobis remisisset, videretur cautior, quam indulgentior; correctionisque 
providentior quam remunerationis magnificentior. Angusti animi sola astutia 
est, ut illiciat: Deo autem convenit, ut quos invitaverit per gratiam, 
eosdem gratiae ipsius incrementis provehat. Ideoque nobis et ante donat 
per baptismum, et post bene servientibus uberiora largitur. Ita ergo Christi 
beneficia
-----------------------------------------------------------
et incentiva virtutis et praemia sunt.
-----------------------------------------------------------

        

          7.
          Sed nemo vocabulum feneratoris horrescat. Fuimus ante sub feneratore 
duro, qui nisi morte debitoris expleri ac satiari nequiret. Venit 
Dominus Jesus, vidit gravi nos obligatos fenore. Nemo fenus suum patrimonio 
innocentiae suae poterat exsolvere: de meo, unde me liberarem, habere non 
poteram, novum genus absolutionis mihi detulit; ut creditorem mutarem, 
quia fenus unde solverem, non habebam. Debitores autem nos non natura, 
sed culpa fecerat; peccatis enim nostris aera gravia contraximus, 958 ut 
essemus obnoxii, qui eramus liberi; debitor enim est, qui aliquid accepit 
de feneratoris pecunia. Peccatum vero a diabolo est: tamquam in ejus patrimonio 
has habet impius opes; sicut enim Christi divitiae virtutes sunt,
-----------------------------------------------------------
ita diaboli opes crimina sunt. Redegerat humanum genus in perpetuam captivitatem 
obnoxiae haereditatis gravi fenore, quod obaeratus auctor ad posteros de 
fenerata successione transmiserat. Venit Dominus Jesus, mortem suam pro 
morte omnium obtulit, sanguinem suum pro sanguine fudit universorum.
        

          8.
          Mutavimus ergo creditorem, non evasimus; immo evasimus, manet 
enim debitum, fenus intercidit, dicente Domino Jesu qui in vinculis sunt: 
Exite; et his qui in carcere sunt: Procedite; dimissa sunt ergo peccata 
vestra. Omnibus igitur dimisit, nec quisquam est, cui non relaxarit. 
Sic enim scriptum est, quia donavit omnia delicta, delens quod adversum 
nos erat chirographum decreti. Cur nos aliorum tenemus chirographa,
-----------------------------------------------------------
et volumus exigere aliena, qui nostrorum utimur indulgentia? Qui donavit 
omnibus, ab omnibus exigit; ut quod unusquisque sibi dimissum meminit, 
alii ipse dimittat.
        

          9.
          Vide ne graviorem causam incipias habere fenerator, quam debitor: 
sicut ille in Evangelio, cui Dominus suus dimisit omne debitum, ille postea 
a conservo suo coepit exigere, quod ipse non solverat; unde iratus dominus 
ejus de ipso summis exegit injuriis, quod ei ante donaverat. Caveamus 
ergo ne nobis hoc accidat, ut non remittendo, quae nobis debentur, incipiamus 
et illa solvere quae remissa sunt nobis; ita enim scriptum est, dicente 
Domino Jesu: Sic et vobis faciet Pater meus, qui in coelis est, si non 
remiseritis unusquisque
-----------------------------------------------------------
fratri suo de cordibus vestris. Dimittamus ergo pauca, quibus plura 
donata sunt: et intelligamus eo nos Deo acceptiores fore, quo etiam plura 
donamus; quia hoc gratiores Deo sumus, quo nobis dimissa sunt.
        

          10.
          Denique interrogatus a Domino pharisaeus: Quis, inquit, eum plus 
diligit? Respondit: Aestimo quia is cui plus donavit. Cui Dominus dixit: 
Recte
-----------------------------------------------------------
judicasti. Laudatur Pharisaei judicium, sed arguitur affectus. De 
aliis bene judicat: sed quod de aliis opinatur, ipse non credit. Audis 
laudantem Judaeum Ecclesiae disciplinam, ejusque veram gratiam praedicantem, 
honorantem sacerdotes Ecclesiae, hortaris ut credat, renuit; ita quod in 
nobis laudat, ipse non sequitur. Non ergo plena ejus laudatio est, quia 
audivit a Christo: Recte judicasti; nam et Cain recte obtulit, sed non 
recte divisit: ideoque dixit illi Deus: Si recte offeras, non recte autem 
dividas: peccasti, quiesce. Ergo et hic recte 959 obtulit, quia judicat 
Christum a christianis amplius diligendum; quia multa nobis peccata donavit: 
sed non recte divisit, quia putavit quod peccata hominum posset ignorare,
-----------------------------------------------------------
qui hominibus peccata dimitteret.
        

          11.
          Ideoque ait Simoni: Vides hanc mulierem? Intravi in domum tuam, 
aquam pedibus meis non dedisti: haec autem lacrymis suis rigavit pedes 
meos. Omnes unum corpus Christi sumus, cui caput Deus, membra autem 
nos sumus: alii fortasse oculi, ut prophetae: dentes: ut apostoli, 
qui Evangelicae praedicationis cibum nostris infudere pectoribus; meritoque 
scriptum est: Oculi ejus hilares a vino, et dentes candidiores lacte. 
Sunt et manus ejus illi, qui videntur exsecutores bonorum operum. Sunt 
et venter ejus, qui vires alimoniae pauperibus largiuntur. Sunt ergo et 
pedes ejus aliqui: atque utinam merear ejus esse calcaneum! Aquam igitur 
mittit in pedes Christi, qui
-----------------------------------------------------------
etiam ultimis quibusque peccata concedit; et dum plebeios liberat, Christi 
tamen lavat vestigium.
        

          12.
          Mittit et ille aquam in pedes Christi, qui a peccatorum colluvione 
mundat conscientiam suam; ambulat enim Christus in pectoribus singulorum. 
Cave igitur ne pollutam habeas conscientiam, et pedes Christi incipias 
inquinare. Cave ne spinam in te improbitatis offendat, qua ejus in te deambulantis 
calcaneum saucietur. Nam ideo aquam pedibus Christi non dedit pharisaeus, 
quia mundum a colluvione perfidiae animum non habebat. Unde enim suam mundaret 
conscientiam, qui aquam non susceperat Christi? Ecclesia autem et aquam 
habet, et lacrymas habet: aquam baptismatis, lacrymas poenitentiae. Fides 
namque, quae superiora peccata
-----------------------------------------------------------
deplorat, nova cavere consuevit. Ergo Simon pharisaeus, qui aquam non habebat, 
utique et lacrymas non habebat. Quomodo enim haberet lacrymas, qui poenitentiam 
non gerebat; quoniam vero non credebat in Christum, nec habebat lacrymas? 
Nam si habuisset, lavisset oculos suos; ut Christum videret quem adhuc, 
cum simul accumberet, non videbat. Nam si vidisset, non utique de ejus 
potestate dubitasset.
-----------------------------------------------------------

        

          13.
          Non habebat capillos pharisaeus, qui Nazaraeum scire non poterat: 
habebat Ecclesia, quae Nazaraeum quaerebat. Capilli veluti in superfluis 
corporis aestimantur; iidem tamen si ungantur, bonum reddunt odorem, et 
ornamento sunt capiti: si non ungantur oleo, ingravant; ita et divitiae 
oneri sunt, si his uti nescias, si non aspergas iis Christi odorem. Si 
vero alas pauperes, laves eorum vulnera, illuviemque detergas; tersisti 
utique pedes Christi.
        

          14.
          Osculum mihi non dedisti: haec autem ex quo intravi, non cessavit 
osculari pedes meos. Osculum utique insigne est charitatis. Unde ergo 
Judaeo osculum, qui pacem non recognovit, qui pacem a Christo non accepit 
dicente: Pacem meam do vobis, pacem meam relinquo vobis? Non
-----------------------------------------------------------
habet Synagoga osculum; habet Ecclesia, 960 quae exspectavit, quae dilexit, 
quae dixit: Osculetur me ab osculis oris sui; diuturnae enim cupiditatis 
ardorem, quem adventus Dominici exspectatione adoleverat, osculo ejus volebat 
stillanter exstinguere, hoc explere sitim suam munere. Ideoque sanctus 
Propheta ait: Os meum aperies, et annuntiabit laudem tuam. Qui ergo 
laudat Dominum Jesum, osculatur eum: qui laudat, credit utique. Denique 
ipse David ait: Credidi, propter quod locutus sum; et supra: Repleatur 
os meum laude tua, et cantem gloriam tuam.
        

          15.
          De specialis quoque gratiae infusione eadem te Scriptura docet, 
quod osculetur Christum, qui accipit Spiritum, dicente propheta sancto: 
Os meum
-----------------------------------------------------------
aperui, et attraxi Spiritum. Osculatur ergo Christum, qui confitetur 
illum: Corde enim creditur ad justitiam, ore autem confessio fit ad salutem. 
Osculatur vero pedes Christi, qui Evangelium legens, Domini Jesu gesta 
cognoscit et pio miratur affectu; ideoque religioso osculo velut quaedam 
deambulantis Domini lambit vestigia. Osculamur ergo Christum communionis 
osculo: Qui legit, intelligat.
        

          16.
          Unde hoc Judaeo osculum? Qui enim non credidit in adventum ejus, 
nec in passionem credidit. Quomodo enim credit passum, quem venisse non 
credidit? Non ergo habebat osculum pharisaeus, nisi forte Judae proditoris. 
Sed nec Judas habebat, ideoque cum Judaeis promissum osculum, tamquam signum 
proditionis vellet ostendere, dicit ei Dominus:
-----------------------------------------------------------
Juda, osculo Filium hominis tradis: hoc est, osculum offers, qui non 
habes osculi charitatem: osculum offers, qui nescis osculi sacramentum. 
Osculum non labiorum quaeritur, sed cordis et mentis.
        

          17.
          Sed dicis: Osculatus est Dominum. Verum osculatus est labiis. 
Hoc habet osculum populus Judaeorum,
-----------------------------------------------------------
ideoque dictum est: Populus hic labiis me honorat, cor autem eorum longe 
est a me. Ergo non habet osculum, qui fidem et charitatem non habet; 
osculo enim vis amoris imprimitur. Ubi non est amor, non est fides, non 
est dilectio; quae potest esse suavitas osculorum?
        

          18.
          Ecclesia autem non cessat osculari pedes Christi; et ideo non 
unum, sed multa in Canticis canticorum exigit oscula, quae velut sancta 
Maria ad omnes ejus est intenta sermones, omnia ejus verba excipit; cum 
legitur Evangelium, vel propheta, et omnia ejus dicta conservat in corde 
suo. Sola ergo Ecclesia habet oscula quasi sponsa; osculum enim quasi 
pignus est nuptiarum, et praerogativa conjugii. Unde Judaeo oscula,
-----------------------------------------------------------
qui non credit in Sponsum? Unde Judaeo oscula, qui Sponsum adhuc venisse 
non novit?
        

          19.
          Nec solum oscula non habet, sed nec oleum habet, quo ungat pedes 
Christi; nam si haberet oleum, cervicem utique suam ante molliret. 
Denique Moyses dicit: Populus hic dura cervice est; et Dominus ait 
quod levita et sacerdos praeterierunt, nec quisquam eorum 961 oleum aut 
vinum illius a latronibus percussi vulneribus infudit: non enim habebant 
quod infunderent; nam si habuissent oleum, suis quoque vulneribus infudissent. 
Sed clamat Esaias: Non est malagma imponere, neque oleum, neque alligaturam.
        

          20.
          Ecclesia autem habet oleum, quo suorum
-----------------------------------------------------------
vulnera fovet; ne duritia vulneris alte serpat: habet oleum, quod accepit 
absconse. Hoc oleo Aser pedem suum lavit, sicut scriptum est: Benedictus 
filius Aser; et erit acceptus fratribus suis, et intinget in oleo pedum 
suum. Hoc ergo oleo ungit Ecclesia eervices suorum, ut suscipiant 
jugum Christi: hoc oleo unxit martyres, ut saecularem ab eis pulverem detergeret: 
hoc oleo confessores unxit; ne labori cederent, ne succumberent fatigati, 
ne aestu mundi istius vincerentur: ideo unxit eos, ut spiritali ipsos oleo 
refrigeraret.
        

          21.
          Synagoga hoc oleum non habet, quae olivam non habet, quae non 
intellexit illam columbam, quae ramum oleae detulit post diluvium. 
Illa enim columba postea descendit, cum Christus baptizaretur, et mansit 
super eum, sicut in Evangelio
-----------------------------------------------------------
testatur Joannes dicens: Quia vidi Spiritum descendentem de coelo quasi 
columbam, et mansit super eum. Quomodo ergo vidit columbam, qui non 
vidit eum, super quem Spiritus quasi columba descendit?
        

          22.
          Ecclesia igitur et lavat pedes Christi, et capillis suis tergit, 
et oleo ungit, et perfundit unguento;
-----------------------------------------------------------
quia non solum saucios curat, et lassos fovet; verum etiam suavi gratiae 
odore respergit: nec divitibus tantum ac potentioribus, sed etiam plebeiae 
familiae viris eamdem transfundit gratiam, aequa omnes lance examinat, 
omnes eodem sinu suscipit; eodem gremio fovet.
        

          23.
          Semel mortuus Christus est, semel sepultus est: et nihilominus 
quotidie vult in pedes suos mitti unguentum. In quos ergo Christi pedes 
mittimus unguentum? Pedes Christi illi sunt, de quibus ipse dicit: Quod 
uni horum minimorum fecistis, mihi fecistis. Hos pedes illa mulier 
Evangelica refrigerat, hos lacrymis suis irrigat; quando infimis peccatum 
remittitur, culpa lavatur, donatur indulgentia. Hos pedes osculatur ille, 
qui etiam infimos plebis sacrae diligit. Hos pedes
-----------------------------------------------------------
unguento ungit ille, qui etiam tenuioribus mansuetudinis suae gratiam impertit. 
In his se martyres, in his apostoli, in his ipse Dominus Jesus honorari 
indicat.
        

          24.
          Vides quam moralis Dominus sit, ut exemplo sui te ad pietatem 
provocet: moralis est etiam, cum arguit. Denique accusans Judaeos ait: 
Popule meus, quid feci tibi, aut quid contristavi te, aut quid molestus 
fui tibi? Responde mihi. Quia e duxi te de terra Aegypti, et de domo servitutis 
liberavi te? Et addidit: Et misi ante faciem tuam Moysen et Aaron 
et Mariam. In mente habeto quid cogitaverit in te Balac, hoc est, 
ille magicae artis opem quaerens; sed tamen eum tibi non permisi nocere. 
Deprimebaris utique in peregrinis exsulans terris, gravibus 962 urgebaris 
oneribus: misi ante
-----------------------------------------------------------
faciem tuam Moysen et Aaron et Mariam, et primum ille, qui spoliaverat 
exsulem, spoliatus ipse est. Tu, qui amiseras tua, acquisisti aliena, 
liberatus ab hostibus circumvallantibus, atque inter aquas medias tutus 
stragem vidisti inimicorum tuorum, cum eadem unda, quae te circumfusa provexerat, 
hostem refusa demergeret. Nonne cum tibi per desertum venienti alimenta 
deessent, altricem tibi pluviam, et commeatus, quocumque pergeres, circumfluos 
ministravi? Nonne te, debellatis inimicis omnibus, in regionem Botryonis 
induxi, hoc est, superbum, 
exasperantium ducem: nonne regem Hai viventem tibi tradidi, quem suffixum 
ligno ac sublatum
-----------------------------------------------------------
in cruce maledicto vetere condemnasti? Quid dicam caesa quinque regum 
agmina, quae debitas tibi terras negare contendebant? Et nunc pro 
his omnibus quid aliud a te quaeritur, homo, nisi ut facias judicium et 
justitiam, et diligas misericordiam, et paratus sis ire cum Domino Deo 
tuo?
-----------------------------------------------------------

        

          25.
          Ad ipsum regem David, illum pium atque mansuetum, qualis per 
Nathan prophetam expostulatio? Ego, inquit, te minorem elegi de fratribus 
tuis: ego te mansuetudinis replevi spiritu: ego te per Samuelem, in quo 
ego eram, et meum nomen, unxi in regem. Ego te, sublato illo rege superiore, 
quem malus spiritus exagitabat, ut persequeretur sacerdotes Domini, de 
exsule feci triumphatorem. Ego de semine tuo in throno tuo non prius haeredem 
quam consortem locavi. Ego tibi feci etiam alienigenas subditos, ut tibi 
serviant, qui te impugnabant: et tu servientes mihi in potestatem deduces 
inimicorum meorum: et tu auferes quod erat servuli mei, in quo et tibi 
peccatum inuritur, et habebunt de quo mei adversarii glorientur?
        

          26.
          Ergo imperator, ut jam non solum de te, sed
-----------------------------------------------------------
etiam ad te verba convertam; quoniam advertis quam graviter Dominus convenire 
soleat, quo gloriosior factus es, eo amplius auctori tuo deferendum noveris. 
Scriptum est enim: Cum te induxerit Dominus Deus tuus in terram alienam 
et manducaveris fructus alienos, non dicas: Virtus mea et justitia mea 
hoc mihi dedit; sed Dominus donavit Deus, sed Christus misericordia sua 
contulit; et ideo corpus ejus, hoc est, Ecclesiam diligendo, aquam da pedibus 
ejus, osculare pedes ejus; ut non solum absolvas eos, qui in peccatis 
deprehensi sunt, verum etiam pace tua dones concordiae, et quieti relaxes. 
Mitte unguentum in pedes ejus, ut tota domus in qua Christus recumbit, 
tuo repleatur unguento, omnes recumbentes cum eo gaudeant tuis
-----------------------------------------------------------
odoribus, hoc est, sic honora ultimos, ut eorum absolutione gaudeant angeli, 
sicut super uno peccatore poenitentiam agente; laetentur apostoli, 
delectentur prophetae. Non enim possunt dicere oculi manui: Operam tuam 
non desideramus; aut caput pedibus: 963 Non estis mihi necessarii. 
Ergo quia omnes necessarii sunt, tuere omne corpus Domini Jesu; ut ipse 
quoque regnum tuum coelesti sua dignatione custodiat.
        

          27.
          Ubi descendi, ait mihi: De nobis proposuisti. Respondi: Hoc tractavi, 
quod ad utilitatem tuam pertineret. Tunc ait: Re vera de synagoga reparanda 
ab episcopo durius statueram, sed emendatum est. Monachi multa scelera 
faciunt. Tunc Timasius magister equitum et peditum coepit adversum
-----------------------------------------------------------
monachos esse vehementior. Respondi ei: Ego cum imperatore ago, ut oportet; 
quia novi quod habeat Domini timorem: tecum autem aliter agendum, qui tam 
dura loqueris.
        

          28.
          Deinde cum aliquamdiu starem, dico imperatori: Fac me securum 
pro te offerre, absolve animum meum. Cum assideret, annueretque, non
-----------------------------------------------------------
tamen aperte polliceretur, atque ego starem, dixit se emendaturum rescriptum. 
Statim dicere coepi, ut omnem cognitionem tolleret; ne occasione cognitionis 
comes aliqua christianos attereret injuria. Promisit futurum. Aio illi: 
Ago fide tua; et repetivi: Ago fide tua. Age, inquit, fide mea. Et ita 
ad altare accessi, non aliter accessurus, nisi mihi plene promisisset. 
Et vere tanta oblationis fuit gratia, ut sentirem etiam ipse eam Deo nostro 
commendatiorem fuisse gratiam, et divinam praesentiam non defuisse. Omnia 
itaque ex sententia gesta sunt.
        
      


        EPISTOLA SYRICII PAPAE AD MEDIOLANENSEM ECCLESIAM.
Mediolanenses docet diaboli factum invidia, ut novae haereses irreperent 
in Ecclesiam. Quam perniciosae
-----------------------------------------------------------
illae sint, prodit; et in conventu ecclesiastico eorum auctores, quorum 
singillatim nomina recensentur, damnatos refert.
« SYRICIUS Mediolanensi Ecclesiae.
        
            1.
          « Optarem semper, fratres charissimi, dilectionis et pacis vestrae 
sinceritati gaudia nuntiare, ita ut vicissim discurrentibus litteris sospitatis 
vestrae juvaremur judicio. At vero quia 964 non patitur quiete nos vacare 
ab incursione sua hostis antiquus, ab initio mendax, inimicus veritatis, 
aemulus hominis, quem ut deciperet, se ante decepit, pudicitiae adversarius, 
luxuriae magister, crudelitatibus pascitur, abstinentia punitur, odit jejunia, 
ministris suis praedicantibus, dum dicit esse superflua, spem non habens 
de futuris, Apostoli sententia repercussus
-----------------------------------------------------------
dicentis: Manducemus et bibamus; cras enim moriemur.
        

          2.
          « O infelix audacia! o desperatae mentis astutia! Jam incognitus 
sermo haereticorum intra Ecclesiam cancri more serpebat, ut occupans pectus,
-----------------------------------------------------------
totum hominem praecipitaret in mortem: et nisi Dominus Sabaoth laqueum, 
quem paraverant, dirupisset, scena tanti mali, et hypocrisis publicata 
multorum simplicium corda traxisset in ruinam; quia facile ad deteriorem 
partem mens humana traducitur, malens per spatiosa volare, quam per arctae 
viae iter cum labore transire.
        

          3.
          « Qua de re necessarium satis fuit, dilectissimi, quae hic gesta 
sunt, ad vestram conscientiam cognoscenda mandare; ne ignorantia sacerdotis 
cujuspiam pessimorum hominum Ecclesiam irrumpentium sub religioso nomine 
contagio violaret, sicut scriptum est, Domino dicente: Multi veniunt ad 
vos in vestimentis ovium, intus autem sunt lupi rapaces: a fructibus eorum 
cognoscetis eos. Hi sunt videlicet, qui sub vestium vilitate christianos
-----------------------------------------------------------
sese jactant; ut sub velamento pii nominis gradientes, domum orationis 
ingressi, sermonem serpentinae disputationis effundant: ut sagittent in 
obscuro rectos corde, atque a veritate catholica avertendo, ad suae 
doctrinae rabiem diabolico more traducant, atque ovium simplicitatem defraudent.
        

          4.
          « Et quidem multarum haeresum malignitatem ab apostolis nunc 
usque didicimus, et experti probavimus: sed numquam tales canes Ecclesiae 
mysterium latratibus fatiga verunt, quales isti nunc subito irrumpentes, 
doctrina perfidiae pullulata, hostes fidei, qui cujus sint discipuli, verborum 
fructibus prodiderunt. Namque cum alii haeretici singula sibi genera quaestionum 
male intelligendo proposuerint
-----------------------------------------------------------
convellere atque concerpere de divinis institutionibus: isti non habentes 
vestem nuptialem, sauciant catholicos, novi ac veteris Testamenti, ut dixi, 
continentiam pervertentes, et 965 spiritu diabolico interpretantes, illecebroso 
atque ficto sermone
-----------------------------------------------------------
aliquot christianos coeperunt jam vastare, atque suae dementiae sociare, 
non intra se continentes nequitiae suae virus: verum electi eorum blasphemias 
suas conscriptione temeraria prodiderunt; et desperatae mentis furore conciti, 
passim in favorem gentilium publicaverunt.
        

          5.
          « Eorum autem insania a fidelibus christianis, viris genere optimis, 
religione praeclaris, ad meam humilitatem subito per scripturam horrificam 
videtur esse perlata; ut sacerdotali judicio detecta, divinae legi contraria 
spiritali sententia deleatur. Nos sane nuptiarum vota non aspernanter accipimus, 
quibus velamine intersumus: sed virgines, quas nuptiae creant, Deo devotas 
majore honorificentia honoramus.
        

          6.
          « Facto igitur presbyterio, constitit doctrinae
-----------------------------------------------------------
nostrae, id est, christianae legi esse contrariam eorum sententiam. Unde 
Apostoli secuti praeceptum, quia aliter quam quod accepimus, annuntiabant, 
excommunicavimus. Omnium ergo nostrum tam presbyterorum et diaconorum, 
quam totius etiam cleri unam scitote fuisse sententiam, ut Jovinianus, 
Auxentius, Genialis, Germinator, Felix, Prontinus, Martianus, Januarius 
et Ingeniosus, qui incentores novae haeresis et blasphemiae inventi sunt, 
divina sententia et nostro judicio in perpetuum damnati extra Ecclesiam 
remanerent.
        

          7.
          « Quod custodituram sanctitatem vestram non ambigens, haec scripta 
direxi per fratres et presbyteros meos Crescentem, Leopardum, et Alexandrum, 
qui religiosum officium fidei spiritu possint
-----------------------------------------------------------
adimplere ferventes.
        
      


        EPISTOLA XLII.
Synodus Mediolanensis laudat Syricium, quod Ecclesiam a lupis defenderet. 
Hos adversus virginitatem, simulata conjugii defensione, saevire; cum huic 
illam praeferri jubeat Paulus. Iidem haeretici e Virgine Christum negantes 
nasci potuisse, scripturae testimoniis refelluntur. Paucis additis de laude 
viduitatis et abstinentiae, quibus isti infesti erant, ipsos utpote Manichaeos 
anathemate ab se confixos testantur Patres.
Domino dilectissimo fratri SYRICIO papae, AMBROSIUS, SABINUS, BASSIANUS, 
et caeteri.
-----------------------------------------------------------

        
            1.
          Recognovimus litteris Sanctitatis tuae boni pastoris excubias, 
qui fideliter commissam 966 tibi januam serves, et pia sollicitudine Christi 
ovile custodias, dignus quem oves Domini audiant et sequantur: et 
ideo quia nosti oviculas Christi, lupos facile deprehendes, et occurres 
quasi providus pastor, ne isti moribus perfidiae suae feralique ululatu 
Dominicum ovile dispergant.
        

          2.
          Laudamus hoc, Domine frater nobis dilectissime, et toto concelebramus 
affectu. Nec miramur si luporum rabiem grex Domini perhorruerit, in quibus 
Christi vocem non recognovit. Agrestis enim ululatus est nullam virginitatis 
gratiam, nullum castitatis
-----------------------------------------------------------
ordinem servare, promiscue omnia velle confundere, diversorum gradus abrogare 
meritorum, et paupertatem quamdam coelestium remunerationum inducere: quasi 
Christo una sit palma, quam tribuit; ac non plurimi abundent tituli praemiorum.
        

          3.
          Simulant se isti donare conjugio. Sed quae potest laus esse conjugii, 
si nulla virginitatis est gloria? Neque vero nos negamus sanctificatum 
a Christo esse conjugium, divina voce dicente: Erunt ambo in carne una, 
et in uno spiritu: sed prius est quod nati sumus, quam quod effecti; multoque 
praestantius divini operis mysterium, quam humanae fragilitatis remedium. 
Jure laudatur bona uxor, sed melius pia virgo praefertur, dicente Apostolo: 
Qui jungit virginem suam, bene facit: et qui
-----------------------------------------------------------
non jungit, melius facit; haec enim cogitat quae Dei sunt, illa quae mundi. 
Illa conjugalibus vinculis colligata est, haec libera vinculorum: illa 
sub lege, ista sub gratia. Bonum conjugium, per quod est inventa posteritas 
successionis humanae: sed melior virginitas, per quam regni coelestis haereditas 
acquisita, et coelestium meritorum reperta successio. Per mulierem cura 
successit, per virginem salus evenit. Denique speciale sibi donum virginitatis 
Christus elegit, et integritatis munus exhibuit,
-----------------------------------------------------------
atque in se repraesentavit, quod elegit in matre.
        

          4.
          Quanta dementia funestorum latratuum, ut iidem dicerent Christum 
ex Virgine non potuisse generari, qui asserunt ex muliere, editis humanorum 
pignorum partubus, virgines permanere? Aliis ergo praestat Christus, quod 
sibi, ut dicunt, praestare non potuit? Ille vero 967 etsi carnem suscepit, 
etsi homo factus est, ut hominem redimeret, atque a morte revocaret; inusitato 
tamen, quasi Deus, itinere venit in terras, ut quemadmodum dixerat: Ecce 
facio omnia nova; partu etiam immaculatae Virginis nasceretur, et 
sicut scriptum est, ut crederetur nobiscum Deus. Sed de via perversitatis 
produntur dicere: Virgo concepit, sed non virgo generavit. Potuit ergo 
virgo concipere,
-----------------------------------------------------------
non potuit virgo generare; cum semper conceptus praecedat, partus sequatur?
        

          5.
          Sed si doctrinis non creditur sacerdotum, credatur oraculis Christi, 
credatur monitis Angelorum dicentium: Quia non est impossibile Deo omne 
verbum. Credatur Symbolo apostolorum, quod Ecclesia Romana intemeratum 
semper custodit et servat. Audivit Maria vocem angeli, et quae ante dixerat: 
Quomodo fiet istud? non de fide generationis interrogans, respondit 
postea: Ecce ancilla Domini, contingat mihi secundum verbum tuum. 
Haec est Virgo, quae in utero concepit: virgo, quae peperit filium. Sic 
enim scriptum est: Ecce virgo in utero accipiet, et pariet filium; 
non enim concepturam tantummodo virginem,
-----------------------------------------------------------
sed et parituram virginem dixit.
-----------------------------------------------------------

        

          6.
          Quae autem est illa porta sanctuarii, porta illa exterior ad 
Orientem, quae manet clausa; et nemo, inquit, pertransibit per eam, nisi 
solus Deus Israel? Nonne haec porta Maria est, per quam in hunc mundum 
redemptor intravit? Haec porta justitiae, sicut ipse dixit: Sine nos implere 
omnem justitiam. Haec porta est beata Maria, de qua scriptum est quia 
Dominus pertransibit per eam, et erit clausapost partum; quia virgo 
concepit et genuit.
        

          7.
          Quid autem incredibile si contra usum originis naturalis peperit 
Maria, et virgo permanet; quando contra usum naturae mare vidit et fugit, 
atque in fontem suum Jordanis fluenta remearunt? Non ergo excedit 
fidem quod virgo peperit,
-----------------------------------------------------------
quando legimus quod petra vomuit aquas, et in muri speciem maris unda 
solidata est. Non ergo excedit fidem quod homo exivit de virgine, 
quando petra fontem profluum scaturivit, 
ambulavit 968 homo super aquas. Ergo si hominem unda portavit, non 
potuit hominem virgo generare? At quem hominem? De quo legimus: Et mittet 
illis Dominus hominem, qui salvos faciet eos, et notus erit Dominus Aegyptiis. 
In veteri itaque Testamento virgo Hebraeorum per mare duxit exercitum: 
in novo Testamento virgo regis, aula coelestis electa est ad salutem.
        

          8.
          Quid autem? etiam viduitatis attexamus praeconia,
-----------------------------------------------------------
cum in Evangelio post Virginis celeberrimum
-----------------------------------------------------------
partum Anna vidua subrogetur, quae vixerat cum viro suo annis septem a 
virginitate sua, et haec vidua annorum octoginta quatuor, quae non discedebat 
de templo, jejuniis et obsecrationibus serviens die ac nocte.
        

          9.
          Et merito ab illis viduitas despicitur, quae solet observare 
jejunia, quibus se dolent isti aliquo tempore esse maceratos, et propriam 
ulciscuntur injuriam, quotidianis quoque conviviis usuque luxuriae laborem 
abstinentiae propulsare desiderant. Qui nihil rectius faciunt, quam quod 
ipsi suo se ore condemnant.
        

          10.
          Sed et metuunt ne in istis illud jejunium reputetur. Eligant 
quod volunt: si aliquando jejunaverint, gerant ergo boni facti sui poenitentiam: 
si
-----------------------------------------------------------
numquam, suam ergo ipsi intemperantiam et luxuriam confiteantur. Et ideo 
dicunt Paulum luxuriae magistrum fuisse. At quis erit sobrietatis magister, 
si fuit ille luxuriae, qui castigavit corpus suum, et servituti redegit, 
atque jejuniis multis se debitam Christo observantiam detulisse memoravit; 
non ut se suaque laudaret, sed ut nos quid sequeremur, edoceret? Ille ergo 
luxuriam docuit, qui ait: Quid adhuc velut viventes de hoc mundo decernitis? 
Ne tetigeritis, ne attaminaveritis, ne gustaveritis, quae sunt omnia in 
corruptelam? Qui etiam ait: Non in indulgentia corporis, non in honore 
aliquo ad saturitatem et diligentiam carnis, non in desideriis erroris: 
sed in Spiritu, quo renovamur, esse vivendum.
-----------------------------------------------------------

        

          11.
          Si parum est quod Apostolus dixit, audiant Prophetam dicentem: 
Et cooperui in jejunio animam meam. Ergo qui non jejunat, intectus
-----------------------------------------------------------
est, et nudus, et patet vulneri. Denique si Adam se texisset in jejunio, 
non fuisset 969 nudus effectus. 
Et ipse Dominus ait: Non ejicietur hoc genus daemoniorum, nisi per orationem 
et jejunium.
        

          12.
          Sed quid plura apud magistrum atque doctorem? cum jam dignum 
praemium retulerint illi perfidiae suae, qui ideo usque huc venerunt, ne 
superesset locus, in quo non damnarentur; qui vere se Manichaeos probaverunt, 
non credentes quia ex Virgine utique venisset. Quaenam haec est suppar 
novorum Judaeorum amentia? Si venisse non creditur, nec carnem creditur 
suscepisse: ergo in phantasmate visus est, in phantasmate crucifixus est. 
Sed
-----------------------------------------------------------
nobis in veritate crucifixus est, in veritate redemptor noster est.
        

          13.
          Manichaeus est qui abnegat veritatem, qui carnem Christi negat; 
et ideo non est illis remissio peccatorum: sed est impietas Manichaeorum, 
quam et clementissimus exsecratus est imperator, et omnes qui illos viderunt 
quasi quaedam contagia refugerunt; sicut testes sunt fratres et compresbyteri 
nostri Crescens, Leopardus, et Alexander, sancto ferventes Spiritu, qui 
eos omnium exsecratione damnatos, Mediolanensi ex urbe quasi profugos repulerunt.
        

          14.
          Itaque Jovinianum, Auxentium, Germinatorem, Felicem, Plotinum, 
Genialem, Martianum, Januarium, et Ingeniosum, quos sanctitas tua damnavit, 
scias apud nos quoque secundum judicium tuum esse
-----------------------------------------------------------
damnatos. Incolumem te et florentissimum Deus noster tueatur omnipotens, 
domine dilectissime frater.
          Item subscriptio.

-----------------------------------------------------------
Eventius episcopus saluto Sanctitatem tuam in Domino, et huic epistolae 
subscripsi.
Maximus episcopus.
Felix episcopus.
Bassianus episcopus.
Theodorus episcopus.
Constantius episcopus.
Ex jussu domini episcopi Geminiani, ipso praesente. Aper presbyter subscripsi.
970 Eustasius episcopus, et omnes ordines subscripserunt.

      


        EPISTOLA XLIII.
HORONTIANO roganti cur homo rebus aliis, quibus longe praecellit, conditus 
fuerit posterior, nec rei hujus vel Ambrosius ipse vel Moyses rationem 
deprompserit;
-----------------------------------------------------------
ubi respondit Moysen conjecturas suas miscere noluisse libris divinis, 
addit se congruas causas propositurum. Utitur ergo exemplo convivii, quod 
hominis causa sit paratum: deinde certaminis, cujus homo athleta futurus 
varias pugnas inire debeat: demum id in more esse praedicat, ut praestantissima 
in principio et fine collocentur; unde cum coelum primo loco creatum sit, 
hominem ultimo creari docuerit. Hujus cum coelo comparatio, postquam dotes 
eidem concessae aperiuntur, nec non ipsius in elementa et bestias imperium: 
ex quibus alias creaturas congrue praemissas elicitur.
AMBROSIUS HORONTIANO.
        
            1.
          Moveri te insinuasti mihi, lecto Hexaemero,
-----------------------------------------------------------
quod ipse scripsi, quia cum tantum divinae Scripturae serie, vel stylo 
sermonis mei collatum adverteres homini, quantum nulli in hac terra animantium, 
prius omnia vel volatilia, vel terrestria, vel quae in aquis sunt, produxerit 
terra vel aqua, quam homo, propter quem illa creata sunt, generaretur; 
ejusque rei rationem de me requirere, quam et Moyses siluerit, et ego non 
auserim attingere.
        

          2.
          Et forte ille oraculi interpres divini, consilio conticuerit; 
ne coelestis dispositionis arbitrum se et consiliarum praestare videretur; 
aliud est enim loqui quod infundebatur a Dei spiritu, aliud voluntatem 
Dei interpretari: nos autem non quasi interpretes Dei, sed quasi ex usu 
humano rationis seminaria colligentes, aestimamus posse nos ex eo quod 
humano
-----------------------------------------------------------
usui in caeteris rebus ipse Dominus infuderit, opinari quoniam decuit hominem 
postremum creari.
        

          3.
          Etenim qui convivium adornat, ut ille Evangelicus dives (oportet 
enimdivina divinis conferamus, quo melius colligere possimus), utique 
omnia prius praeparat, tauros et saginata occidit, et tunc amicos ad coenam 
invitat. Prius ergo quae leviora sunt, parantur, et tunc rogatur honoratior. 
Unde et Dominus homini 971 ante animalium caeterorum praeparavit epulas, 
tunc ipsum quasi amicum ad suum vocavit convivium; et vere amicum, quasi 
charitatis divinae participem, et haeredem gloriae. Denique ipsi dicit: 
Amice, quomodo huc venisti ad nuptias? Praecedentia ergo, ministeria 
sunt; amicus, qui postremus rogatur.
-----------------------------------------------------------

        

          4.
          Accipe aliud. Quid est mundus, nisi quidam agon plenus certaminum? 
Unde et in Apocalypsi Dominus ait: Vincenti dabo coronam vitae; et 
Paulus ait: Certamen bonum certavi; et alibi: Nemo nisi qui legitime 
certaverit, coronatur. Hujus agonis instaurator utique omnipotens 
Deus est. Qui igitur agonem suscipit in hoc saeculo, nonne omnia praeparat 
quae agoni sunt necessaria: et tunc athletas vocat, paratis praemiorum 
infulis, certaturos ad coronam; ne moram patiatur qui vicerit, sed praemio 
donatus recedat? Praemia ergo hominis terrarum fructus sunt, et coeli lumina: 
illa ad vitae praesentis usum, haec ad spem vitae aeternae.
        

          5.
          Quasi athleta igitur postremus ingreditur in agonem:
-----------------------------------------------------------
erigit ad coelum oculos, videt quia et coelestis creatura vanitati subjecta 
est non sponte, sed propter eum qui subjecit eam in spe. Videt quia 
omnis creatura congemiscit, exspectans redemptionem. Videt quia omnis manet 
labor. Erigit oculos, videt coronas luminum, lunae et stellarum globos 
considerat: Quoniam justi, qui vicerint, erunt sicut stellae in coelo; 
et castigat corpus suum, ne sibi adversetur in certamine: ungit oleo misericordiae, 
exercet diurna virtutis palaestra, pulvere se oblinit, stadii metam currit 
non quasi in incertum, ictus dirigit, lacertos excutit, sed non in vacuum: 
percutit adversarium, quem non videt; quia illum solum attendit, cui cedunt 
omnes, etiam qui non videntur, in cujus nomine potestates aeriae divertebantur.
-----------------------------------------------------------
Ille ergo ictum librat, et Christus percutit: ille calcem levat, et Christus 
in vulnus dirigit. Denique etsi non videbat Paulus quos caederet, non quasi 
aera tamen caedebat; quia in Christi praedicatione omnes spiritales 
nequitias, quae sibi adversabantur, convulnerabat. Non immerito ergo postremus 
homo ingressus est stadium, cui parabatur corona; ut eum praecederet coelum, 
quasi sui praemium.
        

          6.
          Sed non solum adversus nequitiae spiritalia, quae sunt in coelestibus, 
sed etiam adversus carnem et sanguinem lucta nobis. Lucta adversus 
satietatem, lucta cum ipsis frugibus terrae, lucta cum vino, quo etiam 
vir justus inebriatus est, quo etiam integer Judaeorum exercitus supplantatus 
est: lucta cum feris
-----------------------------------------------------------
bestiis. lucta cum volatilibus coeli, quibus caro saginata non redigitur 
in servitutem: lucta cum periculis itinerum, periculis fluminum, ut ait 
Paulus972 
Vides quanta certamina. Terra ergo exercitium est hominis, coelum corona. 
Aut quasi amicum igitur praecedere debuerunt ministeria, aut quasi athletam 
praemia.
        

          7.
          Specta aliud. In omnibus rebus praestantiora sunt principia et 
finis. Si domum consideres, potiora omnibus fundamenta et culmina: si agrum, 
satio et messis, plantatio et vindemia. Quam jucunda insitiva arborum, 
quam fructus votivi! Ita ergo et coelum primo est conditum, novissimus 
homo, quasi quaedam coelestis in terris creatura. Nam et si corpore
-----------------------------------------------------------
cum bestiis confertur, animo tamen coelestibus annumeratur; sicut enim 
portavimus imaginem terreni, ita portamus et imaginem coelestis. Quomodo 
non coelestis, qui ad imaginem et similitudinem factus est Dei?
        

          8.
          Recte ergo in constitutione mundi primum coelum, et novissimum 
coelum, in quo quod ultra coelum est, Deus coeli est. Denique de eo magis 
accipitur: Coelum mihi thronus; non enim Deus supra elementum sedet, 
sed in corde hominis. Unde et Dominus ait: Veniemus ad eum, et mansionem 
apud eum faciemus. Principium ergo operis mundani coelum, finis homo.
        

          9.
          Coelum de mundo, homo supra mundum: illud enim mundi portio, 
iste paradisi incola, Christi possessio.
-----------------------------------------------------------
Coelum incorruptibile putatur, et praeterit; homo corruptibilis habetur, 
et incorruptionem induit: illius figura perit, iste quasi immortalis resurgit; 
utrumque tamen manus Domini fecerunt secundum Scripturae auctoritatem. 
Sicut enim de coelis legimus: Et opera manuum tuarum sunt coeli; ita
-----------------------------------------------------------
et homo dicit: Manus tuae fecerunt me, et plasmaverunt me; similiter 
quoque: Coeli enarrant Dei gloriam; et ut coelum stellarum fulget 
splendoribus, ita et homines meritorum luminibus micant, quorum opera coram 
Patre suo lucent, qui est in coelis. Firmamentum coeli supernum illud, 
hoc quoque non dissimile firmamentum, de quo dictum est: Super hanc petram 
aedificabo Ecclesiam meam: illud firmamentum elementorum, hoc virtutum. 
Jam illud praestantius: suxerunt oleum de firma petra; petra enim 
caro Christi, quae coelum et totum mundum redemit.
        

          10.
          Quid illa attexam, et quasi toto stadio te urgeam, quod hominem 
Deus divinae fecit consortem
-----------------------------------------------------------
naturae, sicut in epistola Petri legimus? Unde non immerito quidam 
ait: Cujus et genus sumus; dedit enim nobis de cognatione sua, et 
rationabilis scilicet naturae, ut quaeramus illud divinum, quod non longe 
est ab unoquoque nostrum, in quo et vivimus et sumus et movemur.
        

          11.
          Cum itaque contulisset homini quod est gratiarum maximum, quasi 
charissimo et domestico animanti concessit ea, quae in hoc mundo sunt omnia; 
ut nullius indigeret, quod esset necessarium vel ad vitam, vel ad bonam 
vitam. 973 Quorum alia ministraret abundantia copiarum terrestrium ad voluptatis 
perfunctionem: alia cognitio secretorum coelestium, quae mentem inflammaret 
hominis amore et desiderio disciplinarum, per quas ad
-----------------------------------------------------------
sublime illud divinorum penetralium possimus pervenire. Utrumque igitur 
praestantissimum, ut et subjectas haberet omnes mundi opes, omnia volatilia, 
terrestria, etiam pisces, et usum maris, tamquam rex elementorum, ac sine 
labore, sine indigentia ad imitationem et similitudinem venerandi auctoris 
abundaret omnibus, atque in summa degeret copia, et vias sibi aperiret, 
gradusque admoveret, per quos ad coeli ascendat regiam.
        

          12.
          Cujus difficilis itineris viatorem facile reperies illum virum, 
qui ita sit animi inductione formatus ac voluntate, ut minima sibi cum 
suo corpore sit familiaritas, neque in ullum ingrediatur vitiorum contubernium, 
nullis assentantium pumicetur sermonibus: neque in rotis secundorum temporum 
positus,
-----------------------------------------------------------
humiles fastidiat, moesta fugiat, sanctorum laudes excutiat atque elevet, 
neque gloriae ardore aut pecuniae praesumptae, spei omnem exurat cupiditatem. 
Cujus animum non inflectat moestitia, non frangat injuria, nulla sollicitet 
suspicio, libido non excitet, non expugnent passiones corporis, non inquietet 
vanitatum
-----------------------------------------------------------
appetentia, voluptatum gratia. Jam si adjungas virtutes, castimoniam, sobrietatem, 
ac temperantiam, facile refrenare potens sit immoderatos impetus levium 
passionum, mensuramque imponat delectationibus suis et cupiditatibus, aequitate 
ambigua distinguat, tranquillitate mentis dubia componat, et velut compositis 
omnibus corporis et mentis jurgiis, quasi bonus arbiter inoffensam teneat 
exterio ris hominis atque interioris concordiam, placidans eos in semet 
ipso, ac si causa exigat, nullus eum malus consiliarius revocet metu a 
passionis corona; is plane non solum quasi amicus, sed etiam quasi filius 
assumetur a patre, ut divitias gloriae et haereditatis ejus adipiscatur.
        

          13.
          Merito ergo postremus, quasi finis naturae formatus
-----------------------------------------------------------
ad justitiam, inter caetera animantia justi arbiter. Et si licet exemplum 
arcessere, sicut inter homines finis legis est Christus ad justitiam omni 
credenti, et nos tamquam jumenta contemplatione Domini; sic enim Propheta 
ait: Κτηνώδης ἐγενέθην παρά σοι, id est, jumentum aestimatus sum apud te. 
Et quae tamen comparatio, cum ille pereuntes redemerit, nos immolemus? 
ille servos ad libertatem vocaverit, nos liberis irrogemus captivitatem? 
Sed quis similis Deo? 974
        

          14.
          Processit tamen postremus creaturarum omnium homo, specie gratus, 
mente sublimis; ut omni esset creaturae miraculo. In quo ad similitudinem 
aeterni Dei νοῦς esset invisibilis, humana specie
-----------------------------------------------------------
amictus. Hic est νοῦς animae vigor, principatum animae et corporis sibi 
quasi rector vindicans. Quem etiamsi non vident animalia caetera, tamen 
reformidant; sicut nos Deum, quem non videmus, timemus; et eo plus metuimus, 
quia non videmus.
        

          15.
          Namque ut ad imaginem ejus et similitudinem, sicut scriptum est, 
praesumamus dicere, cum ille se fundat majestatis suae plenitudine, et 
videat omnia, coelum, aerem, terram, mare, complectens universa et penetrans 
per singula; ut eum nihil praetereat, et nihil sit quod non consistat in 
eo, atque ex ipso pendeat, et ipsius plenum sit, sicut ipse ait: Coelum 
et terram ego compleo, dicit Dominus, ita νοῦς hominis videt omnia 
et non videtur, habens sui invisibilem substantiam,
-----------------------------------------------------------
disciplinis et consiliis ac sensibus comprehendit latentia,
-----------------------------------------------------------
penetrat occulta maris atque omnium diffusa terrarum latibula, utriusque 
scrutator naturae, ad similitudinem Dei summi quem imitatur et sequitur, 
cujus imago pro exiguis portionibus in singulis figuratur; elevans quoque 
se in aerem et ejus nubilosa praetergrediens, ad coeli alta se dirigit 
studio cognitionis, et ardore sapientiae; ubi paulisper stupefactus admiratione 
stellarum coelestium, et luminum delectatus claritate, prospiciens desuper 
mundana ista, conferens quoque se ad hesperum atque arcturum, et caeteros 
illos ἀπλανεῖς πλανήτας, et videns quod inoffensus ille sit error, quem 
sine errore quo magis omnia obeant, intexere atque oberrare videantur; 
majore se cupiditate attollit ad ipsum gremium Patris, in quo est unigenitus 
Dei Filius
-----------------------------------------------------------
enarrans secreta Dei, et facie ad faciem postea relevanda. Nunc tamen 
quibus dignatur, ex parte demonstrat, atque in aenigmate simulque de Spiritu 
et vultu suo splendorem luminis, more torrentis effundit; ut eo illuminatus 
dicat: Et erat ignis flammigerans in ossibus meis, et dissolutus sum undique 
et ferre non possum.
        

          16.
          Hoc igitur mentis vigore, ut revertar unde digressus sum, quo 
et externa subigit, et separata et distantia videt, et validiora viribus 
animalia subjicit, tantam caeteris venerationem sui infudit; ut certatim 
quasi regi obediant, voci ejus obsecundent. Et cum sint irrationabilia, 
rationem agnoscant et
-----------------------------------------------------------
disciplinam eam imprimant, quam natura non tribuit. Denique videntes ferae 
ejus mansuetudinem, ejus imperio 975 mansuescunt. Saepe suspenderunt morsus 
suos, revocante sono vocis humanae. Videmus innoxio canum dente lepores 
sine vulnere capi, leones quoque ipsos, si vox hominis resultaverit, praedam 
dimittere: pardos atque ursos incitari ac revocari vocibus: equos plausu 
hominum fremere, silentio mollire cursum, denique saepe sine verbere praetereunt 
verberatos, ita vehementius illos incitat linguae flagellum.
        

          17.
          Quid vero de muneribus loquar? Nutrit aries vellera, ut placeat 
homini: atque in fluvio mersatur, ut nitorem augeat. Oves quoque meliora 
pabula legunt, ut suaviore succo lactis feta distendant
-----------------------------------------------------------
ubera: subeunt partus dolores, ut homini sua munera
-----------------------------------------------------------
ferant. Tauri depresso sulcis per totum diem aratro gemunt. Cameli praeter 
subeundi oneris obsequia, tondendos se exhibent, ut arietes; quo velut 
regi diversa animalia tributum suum conferant, pendantque vectigal annuum. 
Equus tanto se jactans equite glomerat gressus superbos, atque ad domini 
ascensum dorsa sinuatus, herili terga substernit sedili. Sed ne forte adhuc 
moveat quod novissimus homo factus sit, idem equus nos doceat non ad contemptionem 
referendum esse, sed honorem. Portat posteriorem suum, nec despicit, sed 
reformidat, et per diversa eum suo circumfert labore. Uno momento homo 
longinqua obit, circumerrat distantia, tum equis singularibus, tum quadrigis 
triumphalibus.
-----------------------------------------------------------

        

          18.
          Et quoniam triumphales memoravi quadrigas, necesse est attexam 
iis currus Eliae, quibus per aera vectus est; elephantorum, quibus 
homo victor assistens, cum sit postremus, priores regit. Sic quoque gubernator 
navis in puppi sedet, et totam navem gubernat. Unde puto illud non otiosum 
esse in Evangelio, quod Dominus Jesus in puppi dormiebat: denique excitatus 
imperavit vento et mari, et sedavit tempestatem, ostendens ideo se 
novissimum venisse, quia gubernator venerit. Unde apostolus ait: Factus 
est primus homo Adam in animam viventem, novissimus Adam in spiritum vivificantem. 
Sed non prius quod spiritale est, sed quod animale, deinde quod spiritale; 
et addidit: Primus homo de terra terrenus,
-----------------------------------------------------------
secundus homo de coelo coelestis.
        

          19.
          Recte ergo novissimus quasi totius summa operis, quasi causa 
mundi, propter quem facta sunt omnia; quasi omnium habitator elementorum 
inter feras vivit, cum piscibus natat, super aves volat, conversatur cum 
angelis, terram inhabitat, et coelo militat, sulcat mare, aere pascitur, 
cultor soli, viator profundi, piscator in fluctibus, in aere auceps, in 
coelo haeres, Christi cohaeres. Haec secundum industriam.
        

          20.
          Accipe etiam quod supra hominis substantiam. Moyses in imo ambulavit 
mari. 
Elias in terra vicit, et in coelo triumphavit (IV Reg. II,
-----------------------------------------------------------
11). Vale, fili, et nos dilige; quia nos te diligimus.
        
      


        EPISTOLA XLIV.
Moysen, quae inter Deum ac mundum distinctio sit,
-----------------------------------------------------------
recte indicasse; eum illum impassibilem atque invisibilem, hunc corruptibilem 
corporeumque significavit. Sex dies orbis creationi non eo attribui, quod 
tempore Deus indigeat, sed ut dispositio exprimeretur. Declaratur septenarii 
dignitas, cui tamen octonarius antefertur, ut pote qui sit novi testamenti 
numerus, ut ille veteris. Exponitur in hanc rem Oseae locus, et continuata 
ejusdem ogdoadis commendatione, in laudes foederis novi desinit epistola.
AMBROSIUS HORONTIANO.
-----------------------------------------------------------

        
            1.
          Divisionem egregie advertisti propheticam, vel potius divinam; 
non enim sua Moyses, sed infusa et revelata sibi scripsit, ea praecipue 
quae sunt de constitutione mundi: quae divisio operatorem atque opera distinxit. 
Nam cum aliud
-----------------------------------------------------------
impassibile esset, aliud passionis receptabile; quod erat impassibile, 
ad Deum operatorem retulit: quod autem passibile sine anima, sine motu 
proprio, motum et animam et figuram a creatore accipiens suo, deputavit 
huic mundo. Quem factum non oportuit sine gubernatore, et quodam patre 
indefensum relinqui. Et ideo invisibilem Deum visibilis hujus mundi rectorem 
esse et quasi tutorem, apertissime describit. Quod ergo invisibile, sempiternum: 
quod autem videtur, temporale.
        

          2.
          Sex itaque diebus factum mundum exprimit, non quod Deus tempore 
indiguerit ad constitutionem ejus, cui intra momentum suppetit facere, 
quae velit ( dixit enim, et facta sunt ); sed quia ea quae fiunt, 
ordinem quaerunt: ordo autem
-----------------------------------------------------------
et tempus et numerum plerumque exigit. Illud quoque praecipue, quoniam 
nobis ad operandum formam daturus, numerum dierum servavit et tempora: 
nos enim tempore indigemus, ut aliquid maturius agamus; ne praecipitemus 
consilia atque opera nostra, ne ordinem praetermittamus. Cum enim Deum 
legimus, ut Scriptura ostendit, cum sapientia et quodam consilio et 
dispositione omnia fecisse et ordine; consentaneum est rationi, ut primo 
coelum faceret, quod est pulcherrimum; oportet ut eo primum oculos erigamus, 
illo nobis contendendum esse arbitremur, illam sedem terrenis omnibus praeferendam 
putemus.
        

          3.
          Sex itaque diebus mundum creavit, septimo die requievit ab operibus 
suis. Bonus
-----------------------------------------------------------
septimus numerus, quem non Pythagorico et caeterorum philosophorum more 
tractamus, sed secundum formam, et divisiones gratiae spiritalis; septem
-----------------------------------------------------------
enim virtutes principales sancti Spiritus propheta Esaias complexus est. 
Haec hebdomas, 977 sicut ipsa Patris et Filii et Spiritus sancti venerabilis 
Trinitas, sine tempore, sine ordine, auctor numeri, non sub numeri lege 
devincta. Itaque sicut ad aeternae Trinitatis gratiam coelum, terra, maria 
formata, sicut sol, luna et stellae: ita etiam ad illum septenarium virtutum 
spiritalium circuitum atque orbem operationis divinae vigore praestantem, 
septenarium quoddam ministerium planetarum creatum advertimus, quo hic 
mundus illuminatur. Quarum concurrere fertur militia ad earum numerum, 
quas inerrabiles ferunt stellas, et, ut Graeci dicunt, ἀπλανεῖς. Septentrio 
quoque inde latine nomen accepit, quod septem in eo fulgor stellarum irradiet, 
in
-----------------------------------------------------------
quem maxime gubernatores, quasi ducem feruntur intendere.
        

          4.
          Descendit haec de coelo in terras praerogativa: nam ut transeam 
septiformem capitis nostri gratiam, in oculis duobus, auribus et naribus 
binis, ore quoque per quod magnam suavitatem percipimus; quantum istud 
miraculi, quod septimo mense in plerisque origo legitima formatur, et qui 
fuerit editus, vitalis generationis curricula sortitur? Octavo autem mense 
interdicta naturali lege pariendi cernimus tempora, ac si forte lethalis 
necessitas partus claustra laxaverit, periculum pariter generantis properetur 
et pignoris.
        

          3.
          Sed tamen ille septimanus, etsi bene nascatur, ad labores nascitur: 
qui autem octavo die regenerationis
-----------------------------------------------------------
sortitur mysteria, consecratur per gratiam, et ad haereditatem regni coelestis 
vocatur. Magna in virtutibus Spiritus sancti hebdomadis gratia, eadem tamen 
hebdomadam sonat, ogdoaden consecrat. In illa sonus, in ista fructus est; 
ideoque octavo die soluta paradiso reddidit Spiritus gratia, quos extorres 
sua fecerat culpa.
        

          4.
          Novit ogdoaden istam, quam octavam Latine dicimus, vetus Testamentum; 
siquidem ait Ecclesiastes: Da partem illis septem, et illis quidem octo. 
Hebdomas veteris Testamenti est octava novi, quando Christus resurrexit, 
et dies omnibus novae salutis illuxit. Ille dies, de quo ait propheta: 
Hic dies, quem fecit Dominus, exsultemus et laetemur in eo; quo die 
se fulgor
-----------------------------------------------------------
plenae atque perfectae circumcisionis humanis peccatoribus infudit. Propterea 
et vetus Testamentum dedit partem octavae in circumcisionis solemnitate. 
Sed illa adhuc in umbra latebat: venit sol
-----------------------------------------------------------
justitiae, et consummatione passionis propriae revelavit sui luminis 
radios: quos retexit omnibus, et vitae claritatem aperuit aeternae.
        

          5.
          Isti ergo sunt septem et octo, de quibus et Osee dicit quod eo 
numero conduxerit sibi, et acquisierit fidei plenitudinem; sic enim habes: 
Et abii, et conduxi mihi quindecim argenteis, et coro hordei, et semicoro 
hordei, et nevel vini. 978 Conducendam autem ei meretricem Dominus 
praeceperat in superioribus: itaque manifestum est quod conduxit eam, qui 
etiam mercedis quantitatem expressit. Quindecim autem argentei ex septem 
et octo constant: hebdomadam itaque et octavam significant. Duorum igitur 
Testamentorum, id est, plenae fidei pretio Prophetia consummationem accepit
-----------------------------------------------------------
fidei, Ecclesia plenitudinem; primo enim Testamento Israel acquisitus est 
populus, secundo nationum et gentium. Fide ergo plena conducitur meretrix, 
vel ex gentibus copulam sui quaerens, vel ex adultero Judaeorum populo, 
qui dominum suum et auctorem virginalis fidei dereliquerat, conventus suos 
totius orbis spatio diffundens.
        

          6.
          Quod autem dixit: In coro et in semicoro hordei; in coro mensurae 
plenitudo est, in semicoro semiplena mensura. Plenitudo in Evangelio, semiperfectio 
in lege; sicut legimus, dicente Domino: Non veni legem solvere, sed implere. 
Et alibi, habemus, dicente Domino per Michaeam prophetam, quia tunc pax 
erit in terra Israel, cum venerit Assyrius in terram ejus, et insurrexerunt 
in eum septem
-----------------------------------------------------------
pastores, et octo morsus hominum. Tunc enim plena pax est fideli populo 
ab omnibus tentationibus et vanitatibus absoluto, cum mundi hujus vanitatem 
excluserint de cordibus nostris pax et gratia: pax veteris, gratia novi 
Testamenti.
        

          7.
          Septem pastores praecepta legis sunt, quibus grex adhuc quasi 
irrationabilis in virga Moysi per desertum ductus et gubernatus est. 
Octo morsus hominum mandata Evangelii et Dominici oris alloquia: Corde 
enim creditur ad justitiam, ore autem confessio fit ad salutem. Boni 
morsus, per quos vitae aeternae munus gustavimus, peccatorum remissionem 
in Christi corpore devorantes. In veteri Testamento amarus morsus est
-----------------------------------------------------------
mortis, propterea dictum est: Devoravit mors praevalens. In novo Testamento 
suavis morsus est vitae, quae mortem absorbuit, propterea apostulus ait: 
Devorata est mors in victoria sua. Ubi
-----------------------------------------------------------
est, mors, victoria tua? ubi est, mors, aculeus tuus?
        

          8.
          Atque ut apostolicis utamur testimoniis, ubi hominem fecit Deus, 
requievit ab omnibus operibus suis in die septima. Sed quia populus 
Judaeorum per contumaciam contempsit mandata Dei sui, ait Dominus: Si introibunt 
in requiem meam. Et ideo altam Deus praefinivit diem, de qua dicit: 
Hodie si vocem meam audieritis. Duos enim dies comprehendit Scriptura 
generales, heri et hodie; de quibus dicit: Imitamini fidem Jesu Christi. 
Heri et hodie ipse est, et in saecula. In superiore die promissio 
est, in consequenti solutio. Sed quia hesterna die neque Moyses, neque 
Jesus Nave populum induxit in requiem, hodierna die Christus induxit, cui 
979
-----------------------------------------------------------
dixit Pater: Ego hodie genui te; per suam enim resurrectionem Jesus 
populo requiem comparavit. Requies nostra Dominus est Jesus, qui ait: Hodie 
mecum eris in paradiso. Requies enim in coelo, non in terra est.
        

          9.
          Quid igitur opus est ut explorem ortus signorum atque obitus, 
quorum ad exortum duris inaratae vomeribus findantur novales, vel ad occasum 
laeta messis recumbat? Una mihi stella abundat pro omnibus, stella 
splendida et matutina: cujus ad exortum seminata est non frugum, sed martyrum 
seges; quando Rachel ploravit filios suos, ut lacrymis ablutos suis, 
pro Christo offerret infantulos. Cujus stellae obitus non cremiorum insensibilium, 
sed spirantium
-----------------------------------------------------------
defunctorum triumphales manipulos de tumulis resuscitavit.
        

          10.
          Celebretur itaque hebdomas, eo quod per septem aetatum cursus 
vita hominum usque ad senectutem transcurritur, sicut Hippocrates, medicinae 
magister, scriptis explicuit suis. Prima aetas infantia est, secunda pueritia, 
tertia adolescentia, quarta juventus, quinta virilis aetas, sexta aevi 
maturitas,
-----------------------------------------------------------
septima senectus. Est ergo infans, puer, adolescens, juvenis, vir, veteranus, 
senex.
        

          11.
          Solon autem decem fecit aetatum ordines per annos septenos; ita 
ut prima aetas infantiae usque ad emissionem sit dentium, quibus conficiat 
cibum, sermonemque distinguat, ut possit effabilis videri: pueritia quoque 
usque ad annos pubertatis procedit, et genitalia tentamenta: adolescentia 
usque ad barbae lanuginem: juventus usque ad perfectae virtutis processum: 
quinta aetas virilis est, apta copulis conjugalibus per totam hebdomadam: 
sexta quoque hebdomas virili deputatur aetati, et ad prudentiae processum 
habili, et ad agendum strenuae: septima quoque hebdomas, et octava aevi 
maturum, et sensu vigentem, et sermonem item non insuavis alloquii gratia 
praeditum produnt: nona hebdomas
-----------------------------------------------------------
reliquias adhuc habet aliquas virium, lingua ac sapientia mollior: decima 
vero hebdomas mensuram implet, ad quam is qui pervenire potuerit, non immaturo 
temporum cursu pulsabit mortis sera vestibula.
        

          12.
          Ergo Hippocrates et Solon vel septem aetates, vel hebdomadas 
aetatum norunt. In illis se hebdomas praeferat: octava autem unam et 980 
perpetuam aetatem invehit, qua excrescimus in virum perfectum, in agnitione 
Dei, fidei plenitudine, in qua legitimae aetatis mensura impletur.
        

          13.
          Est etiam in visceribus nostris hebdomadis explorata gratia; 
ferunt enim septem quoque esse in nobis interiora viscera, stomachum, cor, 
pulmonem, lien, hepar, renes duos. Septem quoque exteriora,
-----------------------------------------------------------
caput, posteriora, ventrem, binas manus, et binos pedes.
        

          14.
          Praestantissima haec, sed obnoxia dolori. Quis autem dubitet 
majus esse octavae munus, quae totum renovavit hominem, ut jam nihil possit 
dolere? Itaque septima mundi aetas conclusa est; octava illuxit gratia, 
quae fecit hominem jam non hujus mundi esse, sed supra mundum. Jam enim 
non
-----------------------------------------------------------
vitam nostram, sed Christum vivimus: Nobis enim vivere Christus, et mori 
lucrum. Itaque jam non in carne, sed in fide vivimus Christi. Apostolus 
dicit: Unde colligimus quia conclusus est mundi dies. Denique novissima 
hora venit Dominus Jesus, et pro nobis mortuus est, et omnes in illo mortui 
sumus, ut vivamus Deo. Non ergo nos qui eramus, vivimus: sed vivit 
Christus in nobis.
        

          15.
          Abiit ergo hebdomas, venit octava. Abiit heri, venit hodie: illud 
hodie quod promissum est, quo admoniti sumus vocem Dei audiendam et sequendam. 
Abiit ergo ille dies Testamenti veteris, venit dies novus, quo Testamentum 
consummatum est novum, de quo dicit: Ecce dies veniunt, dicit Dominus, 
et
-----------------------------------------------------------
confirmabo domui Israel et domui Juda Testamentum novum: non secundum Testamentum, 
quod feci patribus illorum in die, qua apprehendi manum ipsorum educere 
illos de terra Aegypti. Et qua ratione mutatum sit Testamentum adjicit: 
Quoniam ipsi non manserunt, inquit, in Testamento meo. et ego neglexi eos, 
dicit Dominus.
        

          16.
          Abierunt sacerdotes Legis, Legis tribunalia: accedamus ad sacerdotem 
novum, ad sedem gratiae, visitatorem animarum nostrarum, sacerdotem 
non secundum Legem mandati carnalis creatum, sed secundum virtutem infatigabilis 
electum. Non enim ipse sibi honorem praeripuit, sed electus a Patre 
est, sicut ipse Pater ait: Tu es sacerdos in aeternum secundum
-----------------------------------------------------------
ordinem Melchisedech. Novus ergo sacerdos videmus quid obtulerit. 
Alii sacerdotes pro se offerebant, 981 et pro populo suo: hic quia non 
habuit peccatum, ut pro se offerret, pro universo mundo se obtulit, et 
per sanguinem suum intravit in sancta.
        

          17.
          Hic est ergo sacerdos novus, et nova hostia non ex Lege, sed 
supra Legem; advocatus mundi, lux saeculi, qui dixit: Ecce venio, et venit. 
Ad quem accedamus in abundantia fidei adorantes et obsecrantes et sperantes 
in eum, quem non videmus oculis, sed affectu tenemus: cui est omnis honor 
semper et gloria. Vale, fili, et nos dilige; quia nos te diligimus.
        
      


        EPISTOLA XLV.


-----------------------------------------------------------

Sabino sciscitanti an de paradiso scripsisset Ambrosius, quaeve ipsius 
de illo esset sententia, respondet; leviterque perstricta secundum historiam 
loci descriptione, ad mysticam transit expositionem. Itaque ubi docuit 
in principali animae portione paradisum esse, quid per ea quae illic exstiterunt, 
significetur; quidve in serpente homines imitentur edocet; et quanta sit 
humana infirmitas, quantave in eum Dei charitas semper fuerit, declarato, 
nos ad fugiendam sensuum delectationem hortatur.
AMBROSIUS SABINO.
        
            1.
          Lecto Hexaemero, utrum paradisum subtexuerim, requirendum putasti, 
et quam de eo haberem sententiam, significandum, idque velle te studiose
-----------------------------------------------------------
cognoscere. Ego autem jam dudum de eo scripsi, nondum veteranus sacerdos.
        

          2.
          Sententias autem de eo diversas esse plurimorum comperi. Nam 
Josephus, ut pote historiographus, locum dicit refertum arboribus 
virgultisque plurimis, irrigari etiam flumine, quod dividatur in quatuor 
fluvios. Collecta etenim in unum congregatione aquarum, non se penitus 
exinanivit terra, et fraudavit irriguis suis: sed hodieque in fontes prorumpit, 
et deducit meatus fluminum, quibus pignora sua, quasi pia mater, plenis 
lactat uberibus.
        

          3.
          Alii alias, omnes tamen congruunt in paradiso, et lignum 
vitae radicatum, et lignum scientiae, quae discernat bonum et malum, caetera
-----------------------------------------------------------
quoque ligna plena vigoris, plena vivificationis, spirantia, et rationabilia. 
Ex quibus colligitur paradisum ipsum non terrenum videri posse, non in 
solo aliquo, sed in nostro principali, quod animatur et vivificatur animae 
virtutibus, et infusione Spiritus Dei.
        

          4.
          Denique Salomon in spiritu paradisum in homine esse evidenter 
declaravit. Et quia mysteria exprimit vel animae et Verbi, vel Christi 
et Ecclesiae, ideo ait de virgine anima, vel Ecclesia quam volebat virginem 
castam assignare Christo: Paradisus clausus, soror mea sponsa, paradisus 
clausus, fons signatus.
        

          5.
          Paradisus Graece, Latine hortus dicitur. Denique Susanna in paradiso 
erat, et sic legitur Latine
-----------------------------------------------------------
. 982 Ergo non te moveat 
quod alii codices Latini hortum habent, alii paradisum.
        

          6.
          Ibi ergo est casta uxor, ubi virgo. Licet virgo excepta habeat 
claustra et signacula sua, sed utraque in paradiso; ut adversum aestus 
corporis et carnis flagrantiam refrigeretur virtutum umbraculis.
        

          7.
          Ergo paradisus in principali nostro est, silvescens plurimarum 
opinionum plantariis: in quo principaliter lignum vitae constituit Deus, 
id est, pietatis radicem; ea est enim vitae nostrae substantia, si Domino 
et Deo nostro deditos cultus deferamus.
        

          8.
          Constituit etiam scientiae boni et mali seminarium; homo enim 
solus in caeteris animantibus terrenis habet scientiam boni et mali. Alia 
quoque illic
-----------------------------------------------------------
plantaria diversa, quorum fructus virtutes sunt.
        

          9.
          Sed quia scientiae capax hominis affectus cognitus est Deo, quod 
citius ad astutiam inclinaretur, quam ad summum prudentiae (neque enim 
judicem, qui fines certos in anima nostra constituit, operis sui qualitas 
latere poterat), eliminare voluit astutiam de paradiso, quasi providus 
auctor nostrae salutis, et vitae studium, et disciplinam pietatis infundere; 
ideoque praecepit homini ab omni ligno, quod est in paradiso, esse gustandum, 
de ligno autem scientiae boni et mali non esse gustandum.
        

          10.
          Sed quia creatura omnis passioni obnoxia, ideo delectatio, sicut 
serpentino illapsu, humanis irrepsit affectibus. Itaque non immerito sanctus 
Moyses delectationem serpentis figuravit similitudine;
-----------------------------------------------------------
prona est enim in ventrem sicut serpens, non pedibus incedens, aut ullis 
elevata cruribus, sed sinuoso flexu totius velut corporis sui lubrica. 
Ei terra cibus est sicut serpenti, quoniam escam nescit coelestem; corporalibus 
enim pascitur, atque in varias mutatur species cupiditatum, et tortuosis 
angulatur anfractibus. Venenum in dentibus habet, quibus unusquisque se 
eviscerat luxuriosus, helluo internecat, abliguritor perimit. Quantos ruperunt 
vina, dissolvit ebrietas, distendit cruditas?
        

          11.
          Nunc intelligo qua causa Dominus Deus insufflavit in faciem hominis: 
ibi enim sensus omnis, ibi sedes atque illecebra delectationis, in oculis, 
auribus, naribus, atque in ore; ut sensus nostros adversus delectationem 
fortiores faceret.
-----------------------------------------------------------
Haec ergo nobis, sicut serpens astutiam infudit; non enim delectatio, sed 
labor et diuturna meditatio cum Dei gratia dat perfectam prudentiam.
        

          12.
          Tamen quia serpentis fraudibus involuta est
-----------------------------------------------------------
humani generis haereditas, in eo astutiam serpentis sequamur; ut caput 
nostrum non projiciamus in pericula, sed prae caeteris integrum custodiamus: 
Caput autem nostrum Christus est. Hoc maneat incolume, ut serpentis 
venena 983 nobis non possint nocere: Bona est enim sapientia cum haereditate, 
id est, cum fide; quoniam est haereditas credentibus in Domino.
        

          13.
          Quod si primus ille homo, qui cum Deo loquebatur in paradiso 
positus, labi tam facile potuit, ex terra creatus virgine, quae ad 
verbum Dei formata et creata recenti fuerat exortu, nondum ea parricidali 
caediumque concreta sanguine, flagitiis et dedecore polluta, nondum carne 
nostra damnata maledicto obnoxiae haereditatis;
-----------------------------------------------------------
quanto facilius postea lubrica ad peccandum via majus advexit humano generi 
praecipitium, cum deterior tolerabiliori per vices generationis successerit?
        

          14.
          Etenim si magnetis lapis tantam naturae vim habet, ut ferrum 
ad se trahat, et transfundat se in illius speciem, ita ut plerisque experiri 
volentibus cum plures annulos ferreos ad cum lapidem admoverint, omnes 
pari teneat modo: deinde si ei annulo cui adhaeserit lapis, alium admoveas 
annulum, et rursus per ordinem singulis substituas; licet in omnes penetret 
per ordinem, ex illo lapide vis naturae, tamen priores nexu vehementiore 
constringit, posteriores remissiore: quanto magis humani generis conditio 
atque natura ex puriore statu in deteriorem
-----------------------------------------------------------
lapsa est, quando nequiorem attigit!
        

          15.
          Nam si per eas species minuitur natura, quae non sunt culpae 
capaces; quanto magis per animos atque artus labe pollutos scelerum virtus 
ejus hebetatur! Unde quia excreverat malitia, abolita innocentia fuerat, 
non erat qui faceret bonitatem, non erat usque ad unum: venit Dominus, 
qui reformaret naturae gratiam, immo augeret; ut ubi superabundavit peccatum, 
superabundaret gratia. Ergo liquet et quia auctor hominis Deus, et quod 
Deus unus, non multi dii: sed unus qui mundum operatus est; et unum, non 
multos mundos, ut dicunt philosophi.
        

          16.
          Primum igitur mundum creavit, deinde habitatorem mundi, cui totus 
mundus patria foret. Nam si hodie quocumque accesserit sapiens, ubique 
civis
-----------------------------------------------------------
est, ubique sua intelligit, nusquam se peregrinum, nusquam hospitem judicat; 
quanto magis ille primus homo totius erat mundi incola, et, ut Graeci dicunt, 
κοσμοπολίτης, opus Dei recens, confabulator assiduus,
-----------------------------------------------------------
civis sanctorum, complantatus virtutibus, praepositus omnibus terrenis 
animantibus, marinis, volatilibus, totum mundum suam possessionem putabat: 
quem Dominus tuebatur, ut opus suum, neque ut bonus parens atque auctor 
deserebat! Denique eo usque creatum fovit, 984 ut abdicatum redimeret, 
eliminatum reciperet, mortuum passione Filii sui unigeniti resuscitaret. 
Est ergo hominis auctor Deus, et diligit opus suum operator bonus, nec 
derelinquit bonus Pater, quem etiam, sicut dives paterfamilias, censu propriae 
haereditatis redemit.
        

          17.
          Caveamus ergo ne hominem istum, id est, νοῦν, mulier illa, id 
est, passio sensuum nostrorum delectatione et ipsa decepta atque illusa 
effeminet, et circumscriptum in leges suas et sententiam trahat. Fugiamus
-----------------------------------------------------------
delectationem sicut serpentem: multas artes habet, et maxime in homine. 
Nam alia animantia cibi aviditate capiuntur? homo quanto plures sensus 
oculorum auriumque habet, tanto majora pericula. Vale, et nos dilige, ut 
facis; quia nos te diligimus.
        
      


        EPISTOLA XLVI.
Ambrosius Sabino scribit maledicum Apollinaristam publice fuisse confutatum: 
sese cum eo, etsi servilem in Christum formam non admitteret, humaniter 
egisse: at illa verba, Deum scilicet Patrem Filii esse et Dominum creaturae, 
quae illi comprimis displicebant, cum verbis Davidicis convenire. Post 
quae eumdem Filium sine injuria divinitatis factum non modo servum, verum 
etiam maledictum, opprobrium atque peccatum multiplici Scripturae testimonio 
demonstrat.
AMBROSIUS SABINO.
-----------------------------------------------------------

        
            1.
          Quem scripsisti maledici sermonis seminatorem, levissimus est, 
qui jam veneni sui mercedem recepit. Siquidem responsum est ei publice; 
et quod privatim severat, palam messuit. Ego autem vanum ante et invisorem 
tantum habebam: at ubi iste sermo ad aures pervenit meas, statim respondi 
quod eum virus infecerit Apollinaris, qui non potest audire quod Dominus 
noster Jesus pro nobis servitutem susceperit in istius corporis susceptione; 
cum Apostolus clamet quod formam servi acceperit. Hoc munimentum, 
haec sepes est fidei nostrae; qui hanc destruit, destruetur ipse, sicut 
scriptum est: Quia destruentem sepem mordebit serpens.
        
        
-----------------------------------------------------------



          2.
          Equidem primo leniter mandavi ei: Qua ratione bonam rem malo 
animo facis? Ego enim beneficio
-----------------------------------------------------------
annumero, si quis mea legens scripta, dicat mihi quo videatur moveri. Primum 
quia et in iis quae scio, falli possum. Multa aurem praetereunt, multa 
quibusdam aliter sonant: pulchrum est, si fieri potest, cavere omnia. Deinde 
quia non debeo moleste ferre, cum de apostolicis et ipsis Evangelicis Dominicisque 
verbis plerique multas quaestiones serant; 985 si etiam in meis scriptis 
reperiant, de quo disputandum putent: plerique enim studio indulgent suo, 
ut iste qui propterea orbem circuivit, ut quaereret quem reprehenderet, 
non quem sibi imitandum arbitraretur.
        

          3.
          Hic igitur ut arroderet aliquid de meis scriptis, eam sibi amplam 
viam reperit, quoniam eo loci ubi dixit Dominus Jesus: Confiteor tibi, 
Pater, Domine
-----------------------------------------------------------
coeli et terrae; diximus ideo dictum, ut nos intelligamus patrem filii 
esse, et dominum creaturae. Quamquam in psalmo evidenter Dominum dixerit 
Patrem Filius: Viderunt me, et moverunt capita sua: adjuva me, Domine, 
Deus meus. Etenim secundum formam servi locutus, dominum vocavit, 
quem Patrem noverat, aequalis in Dei forma, servum secundum carnis substantiam 
se praedicans; servitus enim carnis, dominatus autem divinitatis est.
        

          4.
          Advertis igitur primum pro tua admirabili prudentia ea quae in 
Evangelio dicuntur, ad Evangelii tempus referri, quo Dominus Jesus inter 
homines humana specie conversabatur; nunc enim secundum hominem jam non 
novimus Christum.
-----------------------------------------------------------
Sit ita visus et cognitus veteribus, jam transierunt vetera, et omnia nova 
facta sunt. Omnia tamen ex Deo, qui nos sibi per Christum reconciliavit; 
eramus enim mortui, et ideo unus pro omnibus servus factus est. Quid 
dicam, servus? Peccatum, opprobrium, maledictum factus est. Dixit enim 
Apostolus: Quia pro nobis peccatum factus est, quia maledictum factus 
estDominus Jesus. Dixit quia cum sibi subjecerit omnia, tunc et ipse 
subjectus erit. Dixit et Petrus: In nomine Jesu Nazareni surge, et ambula, 
in Actibus apostolorum, 
et nemo calumniatur de tempore. In Apocalypsi autem et agnus dictus est 
a Joanne; dictus est
-----------------------------------------------------------
in psalmo vermis, et non homo. Haec omnia factus est, ut nostrae obtunderet 
mortis aculeum,
-----------------------------------------------------------
nostram servitutem tolleret, maledicta, peccata, opprobria deleret.
        

          5.
          Haec et alia, quae consulenti cuidam, et multo plura a te scripsisti 
relata, cum Scriptura divina habeat, quemadmodum quisquam dubitabit 
dicere quae pie scripta sunt, quoniam ad gloriam Christi spectant, non 
ad imminutionem? Nam cum de dono ejus, hoc est manna, dictum sit quia et 
qui minus collegit, non diminuit: et qui plurimum, non ampliavit; num potuit 
ipse vel minui vel augeri? Quid enim in eo imminutum est, quod nostram 
servitutem, nostras infirmitates susceperat? Erat humiliatus, erat in servi 
forma, sed idem in gloria Dei Patris. Erat vermis in cruce, sed idem dimittebat 
peccata etiam persecutorum suorum. Erat opprobrium,
-----------------------------------------------------------
986 sed idem majestas Domini, sicut scriptum est: Et videbitur majestas 
Domini, et videbit omnis caro salutare Dei. Quid amisit, cui nihil 
minus est? Non habebat quidem speciem neque decorem, sed habebat plenitudinem 
divinitatis. Infirmus aestimabatur, sed non destiterat esse Dei virtus. 
Videbatur, ut homo, sed fulgebat in terris majestas divina et Patris gloria.
        

          6.
          Unde pulchre Apostolus ejusdem verbi repetitione usus est, dicens 
de Domino Jesu: Qui cum in forma Dei esset, non rapinam arbitratus est 
esse se aequalem Deo; sed semet ipsum exinanivit, formam servi accipiens. 
Quid est in Dei forma, nisi in plenitudine divinitatis, in illa perfectionis 
divinae expressione? Ergo cum esset in plenitudine
-----------------------------------------------------------
divinitatis, exinanivit se, et accepit plenitudinem naturae et perfectionis 
humanae: sicut Deo nihil deerat, ita nec hominis consummationi, ut esset 
perfectus in utraque forma. Unde et David dicit: Speciosus forma prae filiis 
hominum.
        

          7.
          Concluditur Apollinarista, nec quo se vertat, habet, suis clauditur 
retibus. Ipse enim dixerat: Formam servi accepit, non servus lectus est. 
Iterum ergo interrogo, quid est in forma Dei? Respondet: In natura Dei. 
Sunt enim, ait Apostolus, qui non sunt natura dii. Quaero quid sit, 
formam servi accipiens? Sine dubio perfectionem naturae et conditionis, 
ut dixi, humanae, ut esset in hominum similitudine. Et pulchre non carnis, 
sed hominum dixit similitudinem; quia in
-----------------------------------------------------------
carne eadem. Sed quia sine peccato erat solus, omnis autem homo in peccato, 
in specie hominis videbatur. Unde et propheta ait: Et homo est, et quis 
cognoscet eum? Homo secundum carnem, sed
-----------------------------------------------------------
ultra hominem secundum divinam operationem. Denique cum leprosum tangeret, 
homo videbatur: sed ultra hominem, cum emundaret. Et cum Lazarum fleret 
mortuum, quasi homo flebat: sed supra hominem erat, cum mortuum juberet 
vinctis pedibus exire. Homo videbatur, cum penderet in cruce: sed 
supra hominem, cum reseratis tumulis, mortuos resuscitaret.
        

          8.
          Nec sibi blandiatur virus Apollinaris, quia ita legitur: Et specie 
inventus est ut homo; non enim negatus est homo Jesus, cum alibi ipse 
Paulus de eo dicat: Mediator Dei et hominum homo Christus Jesus, sed 
confirmatus est. Id enim est usus et moris Scripturae sic significare,
-----------------------------------------------------------
sicut et in Evangelio legimus: Et vidimus gloriam ejus, gloriam quasi unigeniti 
a Patre. Sicut ergo quasi unigenitus dicitur, et non abnuitur unigenitus 
Dei Filius; ita ut homo dicitur, et perfectio fuisse in eo hominis non 
negatur. 987
        

          9.
          Cum esset igitur in forma servi, humiliatus usque ad mortem, 
erat tamen in Dei gloria. Quid ei igitur obfuit servitus? Servus autem 
factus legitur, quia legitur factus ex Virgine, et creatus in carne; omnis 
enim creatura servit, dicente Propheta: Quia universa serviunt tibi. 
Unde et Deus Pater ait: Inveni David servum meum, in oleo sancto unxi eum. 
Ipse vocabit me: Pater meus es tu, Deus salutis meae. Et ego primogenitum 
ponam eum; et in alio psalmo:
-----------------------------------------------------------
Custodi animam meam; quoniam sanctus sum: salvum fac servum tuum; 
et infra in eodem psalmo: Da potestatem puero tuo, et salvum fac filium 
ancillae tuae. Congessi enim Patris et Filii voces; ut ei non argumenta 
humana, sed divina responderent oracula.
        

          10.
          Alibi inquit: In manus tuas commendo spiritum meum; et: 
Statuisti in loco spatioso pedes meos; et: Super omnes inimicos meos 
factus sum opprobrium. Et in eodem psalmo: Illustra faciem tuam super 
servum tuum. Per Esaiam quoque dicit ipse Filius Dei: Ex utero matris 
meae vocavit Dominus nomen meum, et posuit os meum ut gladium acutum, et 
sub tegumento manus suae protexit me. Posuit me sicut
-----------------------------------------------------------
sagittam electam, et pharetra sua texit me; et dixit mihi: Servus meus 
es tu, Israel. Dicitur enim Dei Filius et Israel, sicut alibi: Jacob 
puer meus, Israel dilectus meus. Solus
-----------------------------------------------------------
enim vere Deum Patrem non solum vidit, sed etiam enarravit.
        

          11.
          Et sequitur: In te glorificabor. Et ego dixi: In vacuum laboravi, 
et in nihilum dedi vires meas; ideo judicium meum ante Dominum, et dolor 
meus ante Deum meum. Et nunc sic dicit Dominus, qui finxit me servum ex 
utero sibi ad congregandum Jacob et Israel. Quis congregavit Dei populum, 
nisi Christus? Quis glorificatus est ante Dominum? Quis est Dei virtus? 
Cui dixit Pater: Magnum tibi est vocari te puerum meum? Et cui dicit: Ecce 
posui te in testamentum generis mei, in lucem gentium; ut sis in salutem 
usque ad extremum terrae? De quo etiam per os Ezechiel locutus est, 
dicens: Suscitabo super eos pastorem unum, et
-----------------------------------------------------------
reget eos servus meus David, et erit eorum pastor: et ego Dominus ero illis 
in Deum, et David in medio eorum princeps. David utique rex jam defunctus 
erat, et ideo verus David, verus humilis, verus mansuetus, verus manu fortis 
Dei Filius, hoc annuntiatur nomine: qui etiam in Zachariae prophetae libro 
significatur, dicente Deo Patre: Ecce ego mittam servum meum, Oriens nomen 
est ei. Numquid quia habebat vestimenta sordida, ideo fulgorem divinitatis 
suae sol justitiae non habebat?
        

          12.
          Et quid plura? An infirmius putamus servitium esse quam peccatum, 
quam maledictum, 988 quam opprobrium, quam infirmitates, quas pro nobis 
suscepit, ut a nobis averterentur? Factus est enim
-----------------------------------------------------------
haec omnia; ut universa vacuaret. Sed haec ideo non recipiunt, quod servus, 
opprobrium, peccatum, maledictum factus sit; quia Verbum et carnem unius 
asserunt esse substantiae, et dicunt: Ergo quia nos redemit, servus dictus 
est, et peccatum debuit dici. Nec advertunt quod haec Christi gloria sit, 
quia servitutem suscepit in corpore suo, ut libertatem omnibus redderet: 
peccata nostra portavit, ut mundi peccatum tolleret.
        

          13.
          Servus, peccatum, maledictum factus est, ut tu peccati servus 
esse desisteres, et te divinae sententiae maledicto absolveret. Ille ergo 
maledictum suscepit tuum: Maledictus enim omnis, qui pendet in ligno. 
Ille maledictum in cruce factus est, ut tu benedictus esses in Dei regno. 
Ille
-----------------------------------------------------------
dehonestatus et depretiatus est, nec aliquid aestimatus.
-----------------------------------------------------------
Ille dicebat: In vacuum laboravi; per quem meruit Paulus dicere: Non 
in vacuum laboravi; ut boni operis fructum, et Evangelicae praedicationis 
gloriam suis conferret servulis, per quam universi sarcina laboris absolverentur.
        

          14.
          His igitur auditis, derelictus est in dimidio dierum suorum perdix, 
qui clamavit ut congregaret quae non peperit, et oppressus est voce 
Domini Jesu. Denique adornat fugam. Vale, et nos dilige; quia nos te diligimus.
        
      


        EPISTOLA XLVII.
SABINO cur librum apertius perscriptum ipsi miserit, causam reddens, quamobrem 
scribere quam dictare malit, explicat. Hinc illum ad mutuum epistolarum
-----------------------------------------------------------
usum invitat, quanta inde redeat utilitas, patefaciens.
AMBROSIUS SABINO.
        
            1.
          Transmisi petitum codicem scriptum apertius atque enodatius, 
quam ea scriptura est, quam dudum direxi; ut legendi facilitate nullum 
judicio tuo afferatur impedimentum. Nam exemplaris liber non ad speciem, 
sed ad necessitatem scriptus est; non enim dictamus omnia, et maxime noctibus, 
quibus nolumus aliis graves esse ac molesti; tum quia ea quae dictantur, 
impetu quodam proruunt, et profluo cursu feruntur.
        

          2.
          Nobis autem quibus curae est senilem sermonem familiari usu ad 
unguem distinguere, et lento quodam figere gradu, aptius videtur propriam 
manum
-----------------------------------------------------------
nostro affigere stylo; ut non tam deflare aliquid videamur, quam abscondere: 
neque alterum scribentem erubescamus, sed ipsi nobis conscii sine ulle 
arbitro, non solum auribus, sed etiam oculis ea ponderemus, quae scribimus. 
Velocior est enim linqua quam 989 manus, dicente Scriptura: Lingua mea 
calamus scribae velociter scribentis.
        

          3.
          Sed forte dicas, quia velocitatem ad scribentem retulit. Non 
te fallit tamen id significari, quod scribae velociter scribentis celeritas 
sola possit linguae propheticae excipere sermones. Apostolus quoque Paulus 
sua scribebat manu, sicut ipse ait: Mea manu scripsi vobis; ille 
propter honorificentiam, nos propter verecundiam.
        

          4.
          Tamen dum adhuc habes de libris judicium,
-----------------------------------------------------------
interludamus epistolis, quarum ejusmodi usus est,
-----------------------------------------------------------
ut disjuncti locorum intervallis, affectu adhaereamus: in quibus inter 
absentes imago refulget praesentiae, et collocutio scripta separatos copulat: 
in quibus etiam cum amico miscemus animum, et mentem ei nostram infundimus.
        

          5.
          Jam si, ut hortaris, aliquid et de veteribus scripturis redoleat 
in epistolis, non solum animi conglutinari videntur per verae doctrinae 
profectum, sed etiam plenioris colloquii species et forma exprimi, ut inter 
quaerendi et respondendi mutuas vices assumpta concertatio in unum conducere, 
et coram videatur amicos locare, qui tali se lacessunt et complectuntur 
munere.
        

          6.
          Quid autem majorum nostrorum exempla proferam, qui epistolis 
suis fidem infuderunt populorum
-----------------------------------------------------------
mentibus, atque ad integros et confertos scripserunt populos: et praesentes 
se esse, cum absentes scriberent, significarunt, dicente sancto Apostolo, 
quia absens erat corpore, sed praesens spiritu; non solum cum scriberet, 
sed etiam cum judicaret? Denique absens per epistolam condemnabat, et idem 
absolvebat per epistolam; epistola enim Pauli quaedam effigies erat ejus 
praesentiae, et forma operis.
        

          7.
          Non enim ut aliorum epistolae, graves, inquit, et fortes, praesentia 
autem corporis infirma, et sermo contemptibilis; talis et Apostoli: 
sed talis hujus epistola, ut talis esset forma praecepti, qualis esset 
operationis substantia: quia quales sumus, inquit, verbo per epistolam 
absentes, tales et
-----------------------------------------------------------
praesentes sumus in opere. Imaginem praesentiae suae in epistolis 
expressit, fructum et testimonium in opere significavit. Vale, et nos dilige, 
ut facis; quia nos et te diligimus.
        
      


        990 EPISTOLA XLVIII.
SABINUM, ut libros suos severo expendat examine, obsecrat, et quae commoda 
hinc oriantur, exponit; subjungens tamen duritiem verborum tolerandam esse, 
dum fidei professio integra sit, suas variis haeresibus fidei professiones 
opponit: ac demum se in posterum scribendis epistolis maxime operam daturum 
spondet.
AMBROSIUS SABINO.
        
            1.
          Remisisti mihi libellos, quos tuo judicio probatiores habebo. 
Ideo misi alios non judicii favore delectatus, sed promissa a te, et petita 
a me veritate
-----------------------------------------------------------
illectus: malo enim tuo corrigatur judicio, si quid
-----------------------------------------------------------
movet, priusquam foras prodeat, unde jam revocandi nulla facultas sit; 
quam laudari a te, quod ab aliis reprehendatur. Itaque arbitrum te eorum 
quae postulas rogavi; neque enim legi a te mea, quae nonnumquam tribuo 
in vulgus, sed in tuae calculum venire sententiae desideravi. Non erit 
longi subsellii ista judicatio et mora, ut dictum est antiquitus. Facile 
est tibi de nostris judicare.
        

          2.
          Ego certe huc invitatu tuo prodeundum putavi: tuum est liquido 
decernere, et scrutanter discutere, quae corrigas; ne tibi vitio vertant 
ea, quae nobis potuerunt obrepere. Nescio quo enim modo praeter imprudentiae 
calginem, quae me circumfundit, unumquemque fallunt sua scripta, et aurem 
praetereunt; atque ut filii etiam deformes delectant,
-----------------------------------------------------------
sic etiam scriptorem indecores sermones sui palpant. Incautius plerumque 
aliquid promitur, aliquid accipitur malevolentius, aliquid exit ambiguum: 
tum quia alieno examinanda judicio, non pro nostra debemus magis, quam 
pro aliena opinione trutinare, et discutere omnes scrupulos malevolentiae.
        

          3.
          Assume igitur benevolenti animo aurem versutiae, et pertracta 
omnia, sermones vellica; si in iis non forenses blanditiae, et suasoria 
verba, sed fidei sinceritas est, et confessionis sobrietas. Notam appone 
ad verbum dubii ponderis, et fallacis staterae; ne quid pro se esse adversarius 
interpretetur. Esto ut revincatur, si congredi coeperit: male se habet 
liber, qui sine assertore non defenditur. Ipse igitur pro se loquutur, 
qui procedit sine interprete:
-----------------------------------------------------------
noster hic tamen non egredietur a nobis, nisi a te acceperit auctoritatem. 
Itaque cum eum fide tua prodire jusseris, committetur sibi.
        

          4.
          Tamen quoniam non in sermone est regnum Dei, sed in virtute; 
verbum si offenderit, virtutem professionis interrogato. Professio autem 
fidei sententia est, quam adversum Sabellianos et Arianos ita a majoribus 
traditam tenemus, 991 ut Patrem Deum, et Filium ejus unigenitum, et Spiritum 
sanctum veneremur: hanc Trinitatem unius esse substantiae, majestatis, 
divinitatis: in hoc nomine Patris et Filii et Spiritus sancti baptizare 
nos, quemadmodum scriptum est: Filium itaque coaeternum Patri suscepisse 
carnem, natum de Spiritu sancto et Virgine Maria, aequalem
-----------------------------------------------------------
Patri secundum divinitatem in Dei forma, id est, in
-----------------------------------------------------------
omni plenitudine divinitatis, quae in illo habitat, ut dixit Apostolus, 
corporaliter; qui in persona hominis formam servi accepit, et se 
humiliavit usque ad mortem.
        

          5.
          Ergo et adversus Photinum haec nobis sententia est: adversus 
Apollinarem autem legitima circumspectio; ut confiteamur sicut in Dei forma 
nihil ei defuit divinae naturae et plenitudinis, sic in illa forma hominis 
nihil ei defuisse, quo imperfectus homo judicaretur: qui ideo venit, ut 
totum hominem salvum faceret. Neque enim decebat, ut qui perfectum opus 
in aliis comsummaverat, hoc imperfectum in se esse pateretur; si enim aliquid 
ei defuit, non totum redemit: si non totum redemit, fefellit igitur, qui 
dixit ideo se venisse, ut totum
-----------------------------------------------------------
hominem salvum faceret. Sed quia impossibile est mentiri Deo, non 
fefellit: ergo quia ita venit, ut totum redimeret, et salvum faceret, totum 
utique suscepit, quod erat humanae perfectionis.
        

          6.
          Nostra sententia hujusmodi est, ut meministi. Si verba alicubi 
movent, non praejudicant fidei; etenim sermonem dubium mens non dubia obumbrat, 
et defendit a lapsu.
        

          7.
          Haec tecum prolusimus, quae in libros nostrarum epistolarum referam, 
si placet, atque in numerum reponam; ut tuo commendentur nomine, et tuis 
ad nos, et nostris ad vos litteris augeatur mutuus amor per Dominum: ut 
ita legas, quod judices; et quod moverit, scribas ad me: amor enim verus
-----------------------------------------------------------
constantia probatur. Placet jam quod senibus usu facilius est, quotidiano 
et familiari sermone epistolas texere; et si quid de Scripturis divinis 
obvium inciderit, attexere. Vale, frater, et dilige amantem tui; quia plurimum 
te diligo.
        
      


        EPISTOLA XLIX.
Numquam minus se solum esse, quam cum solus sit amico scribens; solitudinis 
bona exemplis docet; maxime quod tunc liceat praesentem scripturis habere 
Deum, et ei mentem nostram patefacere.
AMBROSIUS SABINO.
        
            1.
          Quoniam tibi quoque complacuit nostrarum usus epistolarum, in 
quibus quidam inter absentes praesentium sermo est, pergam frequentius 
te in meis scriptis et cum 992 solus sum, alloqui.
-----------------------------------------------------------
Numquam enim minus solus sum, quam cum solus esse videor: nec minus otiosus, 
quam cum otiosus.
-----------------------------------------------------------
Certe pro arbitrio accerso, quos volo, atque adjungo mihi, quos magis diligo, 
aut quos aptiores arbitror: nemo interpellat, nemo interpolat. Tunc ergo 
te magis teneo, et de Scripturis confero, et prolixiorem simul sermonem 
caedimus.
        

          2.
          Sola erat Maria, et loquebatur cum angelo. Sola erat quando 
supervenit in eam Spiritus sanctus, et virtus Altissimi obumbravit eam. 
Sola erat, et operata est mundi salutem, et concepit redemptionem universorum. 
Solus erat Petrus, et totum per orbem consecrandarum gentium cognovit mysteria. 
Solus erat Adam, et non est praevaricatus; quia mens ejus adhaerebat 
Deo. Postquam vero ei mulier adjuncta est, non potuit inhaerere mandatis 
coelestibus;
-----------------------------------------------------------
et ideo se abscondebat, quando Deus deambulabat in paradiso.
        

          3.
          Et nunc deambulat in paradiso Deus, quando divinas Scripturas 
lego. Paradisus est Genesis liber, in quo virtutes pullulant patriarcharum: 
paradisus Deuteronomium, in quo germinant Legis praecepta; paradisus Evangelium, 
in quo arbor vitae bonos fructus facit; et aeternae spei mandata diffundit 
per universos populos.
        

          4.
          Audiens itaque: Diligite inimicos; audiens: Dimitte omnia 
tua, et sequere me; audiens: Qui te percutit in maxilla, praebe ei 
et alteram; et haec non faciens, et vix diligens eum, qui me diligat, 
non dimittens
-----------------------------------------------------------
quae habeo, injuriam acceptam ulcisci volens, et sublatum mihi extorquere; 
cum Scriptura dicat etiam aliud, id est, plus quam petitum aut ereptum 
est, concedendum, video me contra mandata Dei facere. Et aperiens oculos 
conscientiae, deambulare mihi Deum praesentem recognosco: cupio me abdere, 
cupio velare, sed nudus sum Deo, apud quem nuda et intecta sunt omnia. 
Erubescens itaque tegere pudenda facinorum desidero, quasi membra mei corporis: 
sed quia Deus omnia videt, quia foliis obumbratus, latebris tectus appareo, 
puto me abscondi; quia corpore amictus sum. Ipsa est tunica pellicea, cum 
qua Adam de paradiso ejectus est, nec a frigore tutus, nec tectus 
ab opprobrio, sed et injuriae et
-----------------------------------------------------------
culpae patens.
        

          5.
          Liquet igitur ex his, quia soli cum sumus,
-----------------------------------------------------------
tunc nos offerimus Deo, tunc mentem ei nostram aperimus, tunc amictum fraudis 
exuimus. Solus erat Adam, quando in paradiso constitutus est, solus erat 
et quando ad imaginem Dei factus est: sed non erat solus, quando de paradiso 
ejectus est. Solus erat Dominus Jesus, quando mundum redemit; non 
enim legatus neque nuntius, sed ipse Dominus solus 993 salvum fecit populum 
suum: etsi numquam solus est ille, in quo Pater est semper. Unde et nos 
soli simus, ut Dominus nobiscum sit. Vale, et nos dilige; quia nos te diligimus.
        
      


        EPISTOLA L.
Quod mentiri Deus non possit, non esse infirmitatis; Dei tamen esse aliquod 
infirmum, sed quod fortius sit hominibus, crucem nimirum. Quod Deus prophetiam
-----------------------------------------------------------
Balaam infuderit mirum non esse; cum illud nec sacerdoti negaverit Christum 
persequenti; ut nempe sibi ex inimicis exprimeret testimonium. Quanta infidelitate 
atque avaritia prophetias suas corruperit Balaam: sed potissimum quae fuerit 
illius in persuadendo scelere perfidia. Unde efficitur Deum mutabilem non 
fuisse erga eum, ut pote cujus nequitiam perspexerat.
AMBROSIUS CHROMATIO.
        
            1.
          Numquidnam mentitur Deus? Sed non mentitur, quia impossibile 
est mentiri Deum. Impossibile quoque istud numquidnam infirmitatis est? 
Non utique; nam quomodo omnia potest, si aliquid efficere non potest? Quid 
ergo ei impossibile? Non quod virtuti arduum, sed quod naturae ejus contrarium.
-----------------------------------------------------------
Impossibile, inquit, est ei mentiri. Impossibile, istud non infirmitatis 
est, sed virtutis et majestatis; quia veritas non recipit mendacium, nec 
Dei virtus levitatis errorem. Ideoque sit Deus verax, omnis autem homo 
mendax.
        

          2.
          Veritas itaque semper in eo est, fidelis manet, mutare se et 
negare non potest. Si enim verum se negat, mentitur: mentiri autem non 
virtutis, sed infirmitatis est. Nec mutare se potest, quia natura ejus 
non recipit infirmitatem. Hoc igitur impossibile ejus plenitudinis est, 
quae minuere se et augere non potest: non infirmitatis, quae in eo quod
-----------------------------------------------------------
se auget, imbecilla est. Ex quo colligitur impossibile Dei potentissimum 
esse. Quid enim potentius, quam nescire quidquid infirmitatis est?
        

          3.
          Est tamen et aliud infirmum Dei, quod fortius est hominibus; 
et stultum Dei, quod sapientius est hominibus: sed hoc crucis, illud 
divinitatis. Si ergo quod infirmum est ejus, potentia est: quod potentiae, 
quomodo infirmum est? Sit igitur nobis positum, quia non mentitur Deus.
        

          4.
          Sed nec augurator augurii in Israel, secundum legem Dei. 
Quomodo ergo Balaam prohibitum se oraculo Dei dicit, ut vadat ad 
maledicendum populo Israel, et ivit, et occurrit ei angelus Domini, qui 
eum prohibuerat pergere, ita ut obsisteret asinae ejus, quae
-----------------------------------------------------------
vehebat eum; et nihilominus et ipse dixit ei ut iret, 994 sed hoc diceret, 
quod sibi infunderetur? Si augurator non est in Israel, unde isti oraculum 
Dei, quod futura manifestavit, qui augur erat? Si oraculum Dei loquebatur, 
unde meritum divinae aspirationis assumpserat?
        

          5.
          Sed non mireris infusum auguri a Domino, quod loqueretur; quando 
infusum legis in Evangelio etiam principi Synagogae uni ex persequentibus 
Christum, quia oportet unum hominem mori pro populo. In quo non prophetiae 
meritum, sed assertio veritatis est; ut adversariorum testimonio manifestaretur, 
quo perfidia non credentium vocibus suorum augurum redargueretur. Ideo 
Abraham ille Chaldaeus adscitur ad fidem, ut Chaldaeorum
-----------------------------------------------------------
superstitio conticesceret. Non igitur confitentis meritum, sed vocantis 
oraculum est, revelantis Dei gratia.
        

          6.
          Quid igitur Balaam contraxit offensionis, nisi quia aliud 
loquebatur, aliud machinabatur? Deus enim vas mundum requirit, non immunditia 
inquinatum et sordibus. Tentabatur igitur Balaam, non probabatur; erat 
enim plenus fallaciae ac doli. Denique cum primo consuluisset utrum ad 
illum vanitatis populum deberet pergere, et prohibitus esset, excusavit: 
postea missis legatis honoratioribus, promissis uberioribus, muneribus 
cumulatioribus
-----------------------------------------------------------
illectus, qui renuntiare debuerat, iterum consulendum putavit: quasi 
Deus aut pretio aut muneribus inflecteretur.
        

          7.
          Responsum est quasi avaro, non quasi ei, qui verum quaereret; 
ut illuderetur potius, quam informaretur. Coepit ire, occurrit ei angelus 
in augusto, demonstravit se asinae, non demonstravit auguri. Illi 
se revelavit, istum obtrivit; tamen ut aliquando et ipse cognosceret, aperuit 
oculos ejus: vidit, et adhuc tamen non credidit evidenti oraculo; et qui 
vel oculis credere debuisset, involuta et ambigua respondit.
        

          8.
          Tunc indignatus Dominus per Angelum dixit: Vade; sed quaecumque 
tibi inspiravero, haec dices, id est, non quae vis, sed quae cogeris
-----------------------------------------------------------
loqui. Quasi organum inane sonum meis praebebis sermonibus. Ego sum, qui 
loquar, non tu qui ea quae audieris, resultabis, et quae non intelliges. 
Nihil proficies eundo; quia sine mercede remeabis pecuniae, et sine profectu 
gratiae. Denique ea prima vox ejus est: Quid maledicam, cui non maledicit 
Dominus? ut ostenderet non in sua voluntate esse benedictionem Hebraei 
populi, sed in Dei gratia. 995
        

          9.
          A summis, inquit, montibus conspiciam eum; quoniam non 
oculis comprehendere possum hunc populum, qui habitabit solus, fines suos 
non locorum possessione disterminans, sed virtutis incolatu, et morum singularium 
proprietate in aeterna diffundens saecula. Quis enim annumerabitur
-----------------------------------------------------------
ei de nationibus aliis, qui finitimorum populorum excedit consortia justitiae 
sublimitate? Quis constitutionem generationis ejus colliget? Corpora quidem 
eorum humanis seminibus concreta et figurata advertimus, sed de superioribus, 
et mirabilibus seminariis animae eorum pullularunt.
        

          10.
          Moriatur anima mea in animis eorum, moriatur hanc corporalem 
vitam, ut in animis justorum illius aeternae vitae adipiscatur gratiam. 
In quo jam tunc sacramenti hujus coelestis, et sacri baptismatis revelata 
est magnificentia, per cujus operationem moriuntur homines culpae veteri, 
et iniquorum operibus; ut novitate vitae in consortia justorum transfigurati, 
in eorum mores resurgant. Et quid mirum de hominibus, cum moriantur peccato,
-----------------------------------------------------------
ut Deo vivant?
        

          11.
          Haec audiens Balac, indignatus est dicens: Ad maledicendum te 
adduxi, et tu benedicis. Respondit ille: Calumniam patior de eo, quod nescio; 
ego enim nihil meum loquor, sed quasi cymhalum
-----------------------------------------------------------
tinniens sonum reddo. Iterum alio atque alio transductus, cum vellet maledicere, 
benedicebat: Non est labor in Jacob, neque dolor. Dominus illum protegit. 
Et infra jubet parari aras septem et sacrificia. Utique debuit discedere, 
sed per infirmitatem mentis, et mutabilitatem sententiae putabat quod avertere 
posset Dei voluntatem: ipse autem per excessum mentis aliud cupiebat, et 
aliud loquebatur.
        

          12.
          Quam speciosa, inquit, habitacula tua, o Hebraeorum militia! 
Tabernacula tua sicut nemora obumbrantia, sicut paradisus super fluvium, 
et sicut cedrus secus aquas. Exiet homo ex Jacob et obtinebit multas 
gentes, et attolletur regnum ejus in altum: in terris quoque extendet principatum
-----------------------------------------------------------
suum in Aegyptum. Qui benedicent eum, benedicentur: et qui maledixerint 
ei, maledicti erunt. Quem igitur nisi Christi populum significat? 
Eum benedicit Deus, in cujus medullas Verbum Dei descendit usque ad divisionem 
animae, artuum quoque et medullarum: in quo habuisset Balaam gratiam 
Domini, si id ex sententia et affectus sui proposito fecisset. Sed quia 
revincitur mala mens consiliis suis, et occulta animi produntur exitu; 
ideo sequentibus insidiis animus ejus aperitur.
        

          13.
          Unde et dignam mercedem suae invenit malevolentiae. Nam cum adverteret 
quod non posset in excessu mentis positus maledicere, dat 996 consilium 
regi, dicens: Illa sint oracula horum quae Deus praecepit, accipe consilium 
adversus oracula
-----------------------------------------------------------
Dei. Populus iste justus est, habet protectionem Dei: quia non divinationibus 
et auguriis sese dedit, sed soli aeterno Deo; ideo caeteris fide praestat. 
Interdum tamen et fideles mentes corporis labuntur illecebra, et formae 
lenocinio. Sunt tibi mulieres plurimae, et pleraeque non indecores pulchritudine: 
virilis autem sexus nullo magis lubricus, quam muliebri decore cito capitur; 
et maxime si ardor mentium alloquiis inflammetur frequentibus, et quasi 
facibus inardescat; si spem potiundi hauriat, affectum differat. Jaciant 
igitur mulieres tuae vocibus suis hamos, nec difficiles primos congressus 
suos praebeant, sed et visu faciles, et dictu affabiles circumerrent, et 
toto se circumfundant exercitui; atque hos arte tractent viros, ut concubitu 
non indulgeant, nisi amoris mutui
-----------------------------------------------------------
fidem consortio sacrilegii comprobaverint. Sic enim poterunt coelesti protectione 
destitui, si ipsi a Domino Deo suo sacrilegiis deviaverint.
        

          14.
          Non igitur justus Balaam, ut pote consiliarius fornicationis 
et sacrilegii, sicut evidenter etiam in
-----------------------------------------------------------
Apocalypsi scriptum est Johannis evangelistae, dicente Domino Jesu ad Angelum 
Ecclesiae Pergami: Habes illic tenentes doctrinam Balaam, qui docebat Balac 
mittere scandalum coram filiis Israel, manducare immolata, et fornicari; 
ita habes et tu tenentes doctrinam Nicolaitarum. Quo apparet inde 
Manichaeorum sacrilegia Manasse, qui miscent atque adjungunt sacrilegium 
turpitudini.
        

          15.
          Ergo nec Deus injustus nec mutabilis ejus sententia: deprehendit 
enim mentem ejus et occulta cordis; et ideo tentavit eum quasi divinum, 
non elegit quasi prophetam. Et utique vel tantorum oraculorum gratia et 
revelationum sublimitate converti debuit: sed animus nequitiae plenus verba 
prompsit, non fidem detulit, consiliis infirmare cupiens, quod annuntiarat
-----------------------------------------------------------
futurum. Et quia oracula fraudare non poterat, consilia fraudulenta subministrabat, 
quibus levis populus Judaeorum tentati quidem sunt, sed non expugnati; 
unius enim viri sacerdotis justitia solutum est omne facinorosi hominis 
consilium, multoque mirabilius per unum hominem potuisse liberari 
exercitum patrum, quam potuisse decipi.
        

          16.
          Hoc munusculum sanctae menti tuae transmisi; quia vis me aliquid 
de veterum scriptorum interpretationibus paginare. Ego autem assumpsi epistolas 
familiari sermone attexere, redolentes aliquid de patrum moribus; quarum 
gustum si probaveris, post haec hujusmodi mittere non verecundabor. Malo 
enim senilibus verbis de supernis rebus hallucinari tecum; 997 quod Graece 
dicunt ἀδολεσχῆσαι: Ἐξῆλθεν
-----------------------------------------------------------
ἄρ' Ἰσαὰκ εἰς τὸ πεδίον ἀδολεσχῆσαι, veniente Rebecca futurae Ecclesiae 
animo videns mysteria: malo, inquam, hallucinari tecum verbis senilibus, 
ne videar artem deseruisse, quam concitatioribus deflare aliquid jam nec 
studiis nostris aptum nec viribus. Vale, et nos dilige; quia ego te diligo.
        
      


        EPISTOLA LI.
Adventum ejus non ingrato affectu se declinare, sed ne tacere cogeretur, 
aut offensionis causam praeberet. Iracundum esse Theodosium, sed ex se 
placabilem: ne igitur eum commoveret, valetudinem excusasse. Ingemuisse 
episcopos caedem Thessalonicensem, proinde in eluenda illa sanctorum imitandam 
poenitentiam,
-----------------------------------------------------------
sine qua peccatum non tollitur. Diabolum qui ei inviderit, vincendum. Non 
audere se, illo praesente, offerre sacrificium, a quo etiam divinitus fuerit 
deterritus: at ipsam poenitentiam sacrificium esse. Quod factum ejus non 
praeverterit, dolere se, quippe qui eum vere diligat.
Augustissimo imperatori THEODOSIO AMBROSIUS episcopus.
        
            1.
          Et veteris amicitiae dulcis mihi recordatio est, et beneficiorum, 
quae crebris meis intercessionibus summa gratia in alios contulisti, gratiae 
memini. Unde colligi potest quod non ingrato aliquo affectu adventum tuum 
semper mihi antehac exoptatissimum declinare potuerim. Sed qua causa hoc 
fecerim, breviter expediam.
        
        
-----------------------------------------------------------



          2.
          Soli mihi in tuo comitatu jus naturae ereptum videbam audiendi, 
ut et loquendi privarer munere; motus enim frequenter es quod ad me pervenissent 
aliqua, quae in consistorio tuo statuta forent. Ego ergo expers communis 
usus sum, cum dicat Dominus Jesus nihil esse occultum, quod non manifestetur. 
Verecundia igitur, qua potui, satisfeci imperiali arbitrio; et prospexi 
ne aut ipse causam commotionis habeas, cum id egerim, ne quid ad me de 
imperialibus deferatur statutis: aut ego cum fuero praesens, aut non audiam 
per metum omnium, et quasi conniventis famam subibo: aut ita audiam, ut 
mihi aures pateant, vox intercludatur; ut audita non possim eloqui, ne 
eos qui in suspicionem proditionis venerint, laedam in periculo.
        

          3.

-----------------------------------------------------------
Quid igitur facerem? Non audirem? Sed aures non possem cera veterum fabularum 
claudere. Proderem? Sed quod in tuis jussis timerem, in meis verbis deberem 
cavere; ne 998 quid cruentum committeretur. Tacerem? Sed quod miserrimum 
foret omnium, alligaretur conscientia, vox eriperetur. Et ubi illud? Sed 
si sacerdos non dixerit erranti, is qui erraverit, in sua culpa morietur, 
et sacerdos reus erit poenae, quia non admonuit errantem (Ezechiel III, 
19)?
        

          4.
          Accipe illud, imperator auguste. Quod habeas fidei studium, non 
possum negare; quod Dei timorem, non diffiteor: sed habes naturae impetum,
-----------------------------------------------------------
quem si quis lenire velit, cito vertes ad misericordiam: si quis stimulet, 
in majus exsuscitas, ut eum revocare vix possis. Utinam si nemo mitigat, 
nullus accendat! Libenter eum committo tibi: ipse te revocas, et pietatis 
studio vincis impetum naturae.
        

          5.
          Hunc ego impetum malui cogitationibus tuis secreto committere, 
quam meis factis publice fortassis movere. Itaque malui officio meo aliquid 
deesse, quam humilitati: et requiri in me ab aliis sacerdotis auctoritatem, 
quam a te desiderari in me amantissime honorificentiam; ut represso impetu, 
integra esset consilii eligendi facultas. Praetendi aegritudinem corporis 
re vera gravem, et nisi a viris mitioribus vix levandam: vel emori tamen 
maluissem, quam adventum tuum biduo, aut triduo non
-----------------------------------------------------------
exspectarem. Sed quid facerem, non erat.
        

          6.
          Factum est in urbe Thessalonicensium quod nulla memoria habet, 
quod revocare non potui, ne fieret; immo quod ante atrocissimum fore dixi, 
cum toties rogarem: et quod ipse sero revocando grave factum putasti, hoc 
factum extenuare non poteram. Quando primum auditum est, propter adventum 
Gallorum episcoporum Synodus convenerat; nemo non ingemuit, nullus mediocriter 
accepit: non erat facti tui absolutio in Ambrosii communione, in me etiam 
amplius commissi exaggeraretur invidia, si nemo diceret Dei nostri reconciliationem 
fore necessariam.
        

          7.
          An pudet te, Imperator, hoc facere quod rex propheta, auctor 
Christi secundum carnem prosapiae
-----------------------------------------------------------
fecit David? Illi dictum est, quia dives qui haberet plurimos greges, unam 
pauperis ovem propter adventum hospitis eripuit et occidit; et cognito 
quod in hoc ipse argueretur, quia ipse fecisset, ait: Peccavi Domino. 
Noli ergo impatienter ferre, Imperator, si dicatur tibi: Tu fecisti istud, 
quod David regi dictum est a propheta. Si enim hoc sedulo audieris, et 
dixeris: Peccavi Domino; si dixeris regale istud propheticum: Venite adoremus, 
999 et procidamus ante eum; et ploremus ante Dominum nostrum, qui fecit 
nos; dicetur et tibi: Quoniam poenitet te, dimittit tibi Dominus 
peccatum tuum, et non morieris.
        

          8.
          Iterum cum plebem numerari jussisset David, percussus est corde, 
et dixit ad Dominum: Peccavi
-----------------------------------------------------------
vehementer, quod fecerim hoc verbum, et nunc, Domine, aufer iniquitatem 
servi tui, quod deliqui vehementer. Et missus est iterum ad eum Nathan 
propheta, qui ei trium optionem conditionum offerret, ut quam vellet, eligeret: 
famem
-----------------------------------------------------------
tribus annis in terra, aut tribus mensibus fugere a facie inimicorum suorum, 
aut triduo mortem in terra. Et respondit David: Angustiae sunt tria haec 
vehementer; verumtamen incidam in manu Domini; quoniam multae misericordiae 
ejus nimis: et in manus hominis non incidam. Culpa autem erat, quoniam 
voluit scire numerum totius plebis, quae secum erat: quod scire Deo soli 
debuit reservare.
        

          9.
          Et cum, inquit, mors fieret in plebe, ipso primo die ad horam 
prandii cum vidisset David percutientem angelum in plebem, ait David: Ego 
peccavi, et ego pastor malignum feci, et hic grex quid fecit? Fiat manus 
tua in me, et in domum patris mei. Itaque poenituit Dominum, et jussit 
angelo ut parceret plebi, sacrificium autem offerret David; erant
-----------------------------------------------------------
enim tunc sacrificia pro delictis, haec nunc sunt sacrificia poenitentiae. 
Itaque ea humilitate acceptior Deo factus est: non enim mirandum peccare 
hominem: sed illud reprehensibile, si non se cognoscat errasse, non humiliet 
Deo.
        

          10.
          Job sanctus et ipse potens in saeculo, ait: Peccatum meum non 
abscondi, sed coram plebe omni annuntiavi. Ipsi immani regi Saul 
dixit Jonathas filius suus: Noli peccare in servum tuum David: et: 
Ut quid peccas in sanguinem innocentem occidere David sine causa? 
Quia etsi rex erat, peccabat tamen, si occideret innocentem. Denique etiam 
David cum jam regno potiretur, et audisset Abner innocentem occisum a Joab 
duce militiae suae, ait: Innocens sum ego et
-----------------------------------------------------------
regnum meum amodo et usque in aeternum a sanguine Abner filii Ner; 
et jejunavit in dolore.
        

          11.
          Haec ideo scripsi, non ut te confundam, sed ut regum exempla 
provocent, ut tollas hoc peccatum de regno tuo: tolles autem humiliando 
Deo animam tuam. Homo es, et tibi venit tentatio, vince eam. Peccatum non 
tollitur nisi lacrymis et poenitentia. Nec angelus potest, nec archangelus; 
Dominus ipse, qui solus potest dicere: Ego vobiscum sum; si peccaverimus, 
nisi poenitentiam deferentibus non relaxat.
        

          12.
          Suadeo, rogo, hortor, admoneo; quia dolori est mihi, ut tu qui 
pietatis inauditae exemplum eras, qui apicem clementiae tenebas, qui singulos 
nocentes non patiebaris periclitari, 1000 tot periisse non
-----------------------------------------------------------
doleas innocentes. Etsi in praeliis felicissime egeris, etsi in aliis quoque 
laudabilis; tamen apex tuorum operum pietas semper fuit. Id tibi invidit 
diabolus, quod habebas praestantissimum. Vince eum, dum habes adhuc unde 
possis vincere. Noli peccato tuo aliud
-----------------------------------------------------------
peccatum addere; ut usurpes, quod usurpasse multis officit.
        

          13.
          Ego certe in omnibus aliis licet debitor pietati tuae, cui ingratus 
esse non possum, quam pietatem multis imperatoribus praeferebam, uni adaequabam: 
ego, inquam, causam in te contumaciae nullam habeo, sed habeo timoris: 
offerre non audeo sacrificium, si volueris assistere. An quod in unius 
innocentis sanguine non licet, in multorum licet? Non puto.
        

          14.
          Postremo scribo manu mea, quod solus legas. Ita me Dominus ab 
omnibus tribulationibus liberet; quia non ab homine, neque per hominem, 
sed aperte mihi interdictum adverti. Cum enim essem sollicitus, ipsa nocte 
qua proficisci parabam, venisse
-----------------------------------------------------------
quidem visus es ad Ecclesiam; sed mihi sacrificium offerre non licuit. 
Alia praetereo, ut potui cavere: sed pertuli amore tuo, ut arbitror. Dominus 
faciat ut omnia cum tranquillitate cedant. Multifarie Deus noster admonet, 
signis coelestibus, prophetarum praeceptis: visionibus etiam peccatorum 
vult nos intelligere; quo rogemus eum, ut perturbationes auferat, pacem 
vobis imperantibus servet, fides Ecclesiae et tranquillitas perseveret, 
cui prodest christianos et pios esse imperatores.
        

          15.
          Certe vis probari Deo. Omnis rei tempus, ut scriptum est: Tempus, 
inquit, faciendi, Domine. Tunc 
offeres, cum sacrificandi acceperis facultatem, quando hostia tua accepta 
sit Deo.
-----------------------------------------------------------
Nonne me delectaret habere gratiam imperatoris, ut secundum voluntatem 
tuam agerem, si causa pateretur? Et simplex oratio sacrificium est: haec 
veniam refert, illa offensionem; quia haec habet humilitatem,
-----------------------------------------------------------
illa contemptum: Dei enim vox est, quod malit ut fiat mandatum ejus, quam 
deferatur sacrificium. Clamat istud Deus, ad populum Moyses annuntiat, 
ad populos Paulus praedicat. Id facito quod intelligis in tempore plus 
facere. Misericordiam, inquit, malo quam sacrificium. Quare non illi 
magis sint Christiani, qui peccatum condemnant suum, quam qui defendere 
putant? Justus enim in exordio sermonis accusator est sui. Qui se 
accusat cum peccaverit, justus est, non ille qui se laudaverit.
        

          16.
          Utinam, Imperator, etiam ante mihi potius credidissem, quam consuetudini 
tuae. Cum puto quod cito ignoscis, cito revocas, ut saepe fecisti; et tu 
praeventus es, et ego non declinavi, quod cavere
-----------------------------------------------------------
non debueram. Sed gratias Domino, qui vult servulos suos castigare, ne 
1001 perdat. Istud mihi commune est cum prophetis, et tibi erit commune 
cum sanctis.
        

          17.
          An ego Gratiani patrem non oculis meis praeferam? Debent veniam 
sancta alia pignora tua. Dulce mihi nomen antetuli, quibus amorem communiter 
detuli. Amo, diligo, orationibus prosequor. Si credis, sequere; si, inquam, 
credis, agnosce quod dico: si non credis, ignosce quod facio, in quo Deum 
praefero. Beatissimus et florentissimus cum sanctis pignoribus fruaris 
tranquillitate perpetua, Imperator auguste.
        
      


        EPISTOLA LII.
TATIANO causam cur in judicio cum nepte subeundo
-----------------------------------------------------------
timeat, sublatam gratulatus, ei ut facilem se ad componendum praebeat, 
suadet.
AMBROSIUS TITIANO.
        
            1.
          Venit tibi innocens victoria, ut sine voti amaritudine
-----------------------------------------------------------
potiaris victoriae securitate; Rufinus enim ex magistro officiorum factus 
est in consulatu praefectus praetorio: ac per hoc plus posse coepit, sed 
tibi jam nihil obesse; est enim aliarum praefectus partium. Quam gaudeo 
vel illi, ut amico; quia honore auctus, invidia levatus est: vel tibi, 
ut filio; quia liberatus es ab eo, quem tibi graviorem judicem arbitrabare; 
ut si de negotio definiveris cum tua nepte, pietatis tuae sit, non formidinis.
        

          2.
          Ideoque promptior esto decisioni, cujus et spes potior, et fructus 
est. Spes, quia pater neptis tuae, qui de illius sententia sibi plurimum 
blandiebatur, jam quod de eo speret, non habet; ille enim alia curat, praeterita 
negligit, vel cum illo, quod tunc
-----------------------------------------------------------
gerebat, deposuit officio: iste negotii sui meritum, non sententiae patronum 
considerat. Et fructus jucundior est, ut tibi referatur decisionis gratia, 
qui potueris jam spernere, et non spreveris, pietatem spectans necessitudinis, 
non stimulum offensionis. Vale, et nos dilige, ut filius; quia nos te, 
ut parentes, diligimus.
        
      


        1002 EPISTOLA LIII.
Causam silentii sui aperiens, VALENTINIANI obitum maxime propter summam 
ejus in Deum pietatem atque in se benevolentiam luget. Deinde nuntiato 
ad ejusdem sepulturam sibi praesto esse marmor, ut ea sororum illius causa 
maturetur, suadet.
AMBROSIUS THEODOSIO imperatori.
        
            1.
          Silentium meum rupit sermo clementiae tuae;
-----------------------------------------------------------
nihil enim in tam tristibus rebus melius facere in animum induxeram, quam 
si fieri posset, me ipsum abdere. Sed quia in secessu aliquo delitescere 
et sacerdotio exire non poteram, vel silentio intra me latebam.
        

          2.
          Doleo enim, fateor, dolore acerbo, non solum quod immatura aetate 
Valentinianus augustus decesserit, sed etiam quod informatus fide, ac tuis 
institutis tantam devotionem erga Deum nostrum induerat, atque tanto in 
me incubuerat affectu, ut quem ante persequebatur, nunc diligeret: quem 
ante ut adversarium repellebat, nunc ut parentem putaret.
-----------------------------------------------------------
Quod ego non pro recordatione injuriae veteris exprompsi, sed pro testimonio 
conversionis. Illud enim alienum, hoc suum, quod a te infusum sibi ita 
tenuit, ut matris persuasionem excluderet. Ille se a me nutritum praeferebat; 
ille ut sedulum patrem desiderabat, ille simulato a quibusdam adventus 
mei nuntio, impatienter praestolabatur. Quin etiam illis ipsis publici 
doloris diebus, cum sanctos et summos sacerdotes Domini intra Gallias haberet; 
ut a me tamen sacramentis baptismatis initiaretur, scribendum arbitratus 
est: quod etsi non rationabiliter, amabiliter tamen erga me suum studium 
testificatus est.
        

          3.
          Hunc ergo non intimo anhelem spiritu, secretisque mentis atque 
animi visceribus amplectar? Hunc
-----------------------------------------------------------
mihi mortuum putem? Immo mihi magis mortuum. Quas ego Domino deferebam 
gratias, quod ita in me conversus esset, quod ita emendatus, quasi senioris 
cujusdam aetatis mores induisset: quas clementiae tuae, quod eum non solum 
regno reddidisses; sed etiam, quod est amplius, instituisses fidei et pietatis 
tuae disciplinis? Hunc ergo non doleam, aevi integrum, antequam sacramentorum 
quae 1003 desideravit, adipisceretur gratiam, repentina obisse morte? Refrigerasti 
animum, quod etiam ipse dignatus es ferre testimonium meo dolori. Te, Imperator, 
arbitrum teneo affectus mei, te meae mentis interpretem.
        

          4.
          Sed flendi tempora alias non deerunt: nunc de sepultura ejus, 
quoniam scripsit clementia tua ita hic procurandam. Si exsors recessit 
baptismatis,
-----------------------------------------------------------
quid cognoverim, nunc repressi. Est hic porphyreticum labrum pulcherrimum, 
et in usus hujusmodi aptissimum; nam et Maximianus Diocletiani socius ita 
humatus est. Sunt tabulae porphyreticae pretiosissimae, quibus vestiatur 
operculum, quo regales exuviae claudantur.
        

          5.
          Hoc fuerat praeparatum, sed exspectabatur rescriptum clementiae 
tuae: cujus perceptione recreatae sunt sanctae filiae tuae, filii tui Valentiniani 
sorores, quae se gravibus afficiunt modis; et amplius exagitabantur, quod 
diu nihil scriberetur sibi. Unde iis non parum accessit solatii, sed dum 
inhumatae sunt reliquiae,
-----------------------------------------------------------
nequaquam sibi parcunt; videntur enim sibi germani sui quotidianum funus 
tenere. Et re vera cum sine fletu magno ac sine dolore gravi numquam sint; 
tamen quotiescumque eo accedunt, exsangues revertuntur. Et ipsis igitur 
consuletur, et charissimis exuviis, si acceleretur sepultura, ne aestivo 
penitus solvantur calore; vix enim superiorem aestatem transegimus.
        

          6.
          Mandatum tuum servo et commendo Domino. Diligat te Dominus, quia 
tu Domini servos diligis.
        
      


        EPISTOLA LIV.
Remissam apparitori offensam, nec non Faustini tussim recrudescentem Eusebio 
nuntiat.
AMBROSIUS EUSEBIO.
        
            1.
          Apparitor praefecturae, qui propter operas
-----------------------------------------------------------
Portuenses offensam contraxerat, jam in portu navigat. Opportune autem 
advenit; nam simul ut accepi litteras tuas, vidi praefectum, rogavi pro 
eo: ignovit illico, jussit retrahi epistolam, quam de facultatibus ejus 
publicandis dictaverat. Quod si tardius venisset, nemo magis probasset 
inexplicabile illud opus esse portus reformandi, quam iste, qui 1004 illic 
naufragium fecerat, nisi te habuisset gubernatorem; ut aliter non posset 
inde nisi nudus exire.
        

          2.
          Faustinus parvulus tussi laborat, ad sanctam sororem curatum 
venit, et venit sponte; expertus enim est melius sibi ventrem curari. Denique 
et me medicum putat, exspectat prandium. Itaque hic bis ad diem curatur, 
et coeperat pulchre valere: sed
-----------------------------------------------------------
dum eum nimio amore abstinere gestiunt, tussire de ventre plus coepit; 
et laborabit adhuc, nisi ad medicamenta sua revertatur. Vale, et nos dilige; 
quia nos te diligimus.
        
      


        EPISTOLA LV.
EUSEBII sobolem partim apud se remansisse, partim ad
-----------------------------------------------------------
illum profectam esse commemorans, duos Faustinos accommodatis familiae 
Noachi benedictionibus exornat; et salutanti Valentiniano Chanaan et Nembrot 
personas aptat.
AMBROSIUS EUSEBIO.
        
            1.
          Faustinus uterque tibi redditus est, nobis utrumque Ambrosium 
pignus resedit. Ipse habes quod primum in patre, et quod jucundissimum 
est in filio minore; quia et virtutis apicem tenes, et humilitatis exhibes 
gratiam: nos quod medium inter patrem et juniorem filium. Tecum summa totius 
domus, et perpetuati vocabuli jugis successio: apud nos parca mediocritas, 
quae et de summo pendeat, et in posteriore subsistat. Tecum igitur requies 
utriusque nostrum, quae cum invicem nobis
-----------------------------------------------------------
refunditur, omnem animi abstergit sollicitudinem. Tecum is qui et moribus 
et operibus suis et sobole tali invenit gratiam apud Dominum nostrum. Tecum 
is qui inter mundi hujus procellas spiritalem nutrivit columbam, quae ei 
fructus afferat pacis, uncta olivo integritatis. Tecum is qui aedificavit 
aram Deo, quem benedixit Deus et filios ejus, dicens: Crescite, et multiplicamini; 
cum quo testamentum pacis statuit suae; ut sit ei et filiis ejus in progeniem 
aeternam.
        

          2.
          Habes igitur haeredem divinae benedictionis, consortem gratiae, 
participem justitiae. Sed vide, quaeso, ne iste noster Noe agricola, bonus 
plantator feracis vineae, cum fuerit amoris 1005 et gratiae tuae inebriatus 
poculo, tamquam crapulatus a vino,
-----------------------------------------------------------
diutius quieti indulgeat: ac si forte indormierit, excitet eum Sem nostri 
desiderium.
        

          3.
          Est et ibi Japhet junior ex fratribus, qui pietatis reverentia 
patrem induat, quem pater et dormiens videat, nec umquam de pectore dimittat 
suo, quin semper oculis et complexu teneat,
-----------------------------------------------------------
atque evigilans intelligat, quae ei fecerit filius suus junior. Qui latitudo 
Latine dicitur, eo quod in labiis ejus diffusa gratia sit, et in moribus; 
propter quod benedixit eum Dominus, quia ipse tamquam Bononiam retrorsum 
rediens patrem texit pio charitatis velamine, et detulit pietati 
honorem, de quo et pater ait: Laetificet Deus Japhet in domibus Sem. 
Unde et in enumeratione generationumpraefertur seniori fratri, in 
benedictione substituitur: praefertur propter honorem nominis, substituitur 
propter praerogativam senioris aetatis, et honorificentiam naturae debitam.
        

          4.
          Sem autem dicitur latine nomen. Et bene hic noster Ambrosius 
bonum nomen, in cujus domibus dilatetur Japhet; quia potius est nomen bonum 
super
-----------------------------------------------------------
multas divitiarum copias. Sit ergo et iste benedictus, et gratia 
ejus super aurum et argentum, sit in portione ejus semen Abrahae, sit benedictio 
omnis in posteritate et omni familia justi viri. Sed maledictus nemo, benedicti 
omnes; benedictus enim Sarae fructus.
        

          5.
          Salutant te Ambrosii, salutat Parthenius dulcissimus, salutat 
Valentinianus paratus ad humilitatem; quod Hebraice Chanaan dicitur, quasi 
puer fratris sui, cui et nomine suo cessit. Et ideo tamquam Nembroth gemini 
gigas nominis, venator egregius super terram, de quo dictum est: Tamquam 
Nembroth gigas venator ante Dominum. Namque ingenio subrusticus, 
viribus validus, quos ingenio aequare non potest, viribus superat; ut
-----------------------------------------------------------
Comacinas rupes gestare secum, et faciem, tauro propior, vultu videatur 
exprimere, posthabitum se indignatus, et paterno exutum vocabulo, metropolitanum 
virum Bononiensi subditum; quia infantiae nescit blanditias, et de nutricis 
gremio se illaesus excussit. Vale, et nos dilige; quia nos te diligimus.
        
      


        1006 EPISTOLA LVI.
Dolet AMBROSIUS contentionibus Evagrii ac Flaviani
-----------------------------------------------------------
Capuanum concilium finem afferre non potuisse. Flavianum, quod imperatori 
preces obtulerit, incusat: sed ita tamen ut hoc ipsius juri nolit officere. 
Postremo Theophilum quomodo judicium hoc a Capuana synodo illi commissum 
exerceat, monet; ut ea de re imprimis ad Romanum pontificem referat suadens.
AMBROSIUS THEOPHILO.
        
            1.
          Non habet quod urgeat Evagrius, et habet quod metuat Flavianus, 
ideoque refugit examen. Dent fratres veniam dolori justo; quia propter 
ipsos universus orbis concutitur, et illi tamen nostro non compatiuntur 
dolori. Perstringi saltem se aequanimiter ferant ab iis, quos vident sua 
per tantorum curricula temporum vexari intentione. Inter hos
-----------------------------------------------------------
etenim duos nihil, quod ad Christi pacem pertineat, eligentes gravis toto 
orbe stabat discordia.
        

          2.
          Cui bonae pacis naufragio sancta synodus Capuensis tandem obtulerat 
portum tranquillitatis; ut omnibus per totum Orientem daretur communio 
catholicam confitentibus fidem, et duobus istis tuae sanctitatis examen 
impertiretur, fratribus et consacerdotibus nostris Aegyptiis pariter considentibus; 
quia hoc verum judicium futurum arbitrati sumus, quod neutri parti sociata 
communione, aliquo favore propenderet.
        

          3.
          Cum ex his igitur aequissimis synodi constitutis speraremus jam 
remedium datum, finemque allatum discordiae, scribit sanctitas tua iterum 
fratrem nostrum Flavianum ad precum auxilia, et imperialium
-----------------------------------------------------------
rescriptorum suffragia remeavisse. Frustra ergo tantorum sacerdotum fusus 
labor, iterum ad hujus saeculi judicia revertendum, iterum ad rescripta, 
iterum vexabuntur sacerdotes senes, transfretabunt maria, iterum invalidi 
corpore patriam peregrino mutabunt solo, iterum sacrosancta altaria deserentur, 
ut in longinqua proficiscamur, iterum pauperum turbae episcoporum, quibus 
ante onerosa
-----------------------------------------------------------
paupertas non erat, externae opis egentes, compellentur inopiam gemere, 
aut certe victum inopum itineris usurpare. 1007
        

          4.
          Interea solus exlex Flavianus, ut illi videtur, non venit, quando 
omnes convenimus. Fenerator et debitor invicem sibi occurrunt, isti sibi 
non possunt occurrere: solus exsors Flavianus, ut ipse vult, sacerdotalis 
consortii, qui nec imperialibus decretis, nec sacerdotum conventui praesentiam 
faciat sui.
        

          5.
          Nec tamen etiam hoc moti dolore, fratri Evagrio donamus speciem 
bonae causae, qui eo defensabilior sibi videtur, quod eum refugit Flavianus, 
aut quod habere se alterum arbitratur aequalem, uterque alienae magis ordinationis 
vitiis, quam suis
-----------------------------------------------------------
fretus. Quos tamen nos in meliorem vocamus viam; ut malimus eos suis potius 
bonis, quam alieno vitio defendi.
        

          6.
          Qua de re quoniam propriis texuisti litteris posse typum reperiri 
aliquem, quo possit auferri fratrum discordia, cum sancta Synodus cognitionis 
jus unanimitati tuae, caeterisque ex Aegypto consacerdotibus nostris commiserit: 
iterum oportet fratrem nostrum Flavianum convenias; ut si in eo perseveraverit, 
quo veniendum non putet, salvis concilii Nicaeni, sed etiam synodi Capuensis 
statutis, illibata pace universorum ita consulas, ut non videamur
-----------------------------------------------------------
destruere quod aedificatum est: Si enim quod aedificavi, destruo, praevaricatorem 
me ipse constituo; ac si quae destruxi, iterum aedificem. Servetur 
ergo impertitae pacis gratia inter universos, et nihilominus declinatio 
partis alterius frustrandi effectum habere non possit.
        

          7.
          Sane referendum arbitramur ad sanctum fratrem nostrum Romanae 
sacerdotem Ecclesiae; quoniam praesumimus ea te judicaturum, quae etiam 
illi displicere nequeant. Ita enim utile erit consultum sententiae, ita 
pacis et quietis securitas; si id vestro statuatur consilio, quod communioni 
nostrae dissensionem non afferat; 1008 ut nos quoque, accepta vestrorum 
serie statutorum, cum id gestum esse cognoverimus, quod Ecclesia Romana 
haud dubie
-----------------------------------------------------------
comprobaverit, laeti fructum hujusmodi examinis adipiscamur.
        
      


        EPISTOLA DE CAUSA BONOSI EX CAPUANAE SYNODI DECRETO JUDICANDA.
Sciscitantibus quid in BONOSI causa esset statuendum respondet auctor suum 
jam non esse de illa judicium, sed eorum ipsorum, ut pote quibus illud 
a Capuano consessu demandatum sit. Addit tamen Bonosum merito reprehensum 
de Mariae filiis eique unicum fuisse paucis astruit.
        
            1.
          « De Bonoso direxistis episcopo, quibus vel
-----------------------------------------------------------
pro veritate, vel pro modestia nostram sententiam sciscitari voluistis. 
Sed cum hujusmodi fuerit concilii Capuensis judicium, ut finitimi Bonoso 
atque ejus accusatoribus judices tribuerentur; et praecipue Macedones, 
qui cum episcopo Thessalonicensi, de ejus factis vel scriptis cognoscerent, 
advertimus quod nobis judicandi forma competere non posset. Nam si integra 
esset hodie Synodus, recte de iis, quae comprehendit vestrorum scriptorum 
series, decerneremus. Vestrum est igitur, qui hoc recepistis judicium, 
sententiam ferre de omnibus, nec refugiendi vel elabendi, vel accusatoribus, 
vel accusato copiam dare; vicem enim Synodi recepistis, quos ad examinandum 
Synodus elegit.
        

          2.
          « Denique cum Bonosus episcopus post judicium
-----------------------------------------------------------
vestrum misisset ad fratrem nostrum Ambrosium, qui ejus sententiam consuleret, 
interdictam sibi Ecclesiam irrumpere atque ingredi; responsum est ei, quod 
nihil temerandum foret, sed omnia modeste, patienter, ordine gerenda, neque 
contra sententiam vestram tentandum aliquid; ut quod videretur vobis justitiae 
convenire, statueretis, quibus hanc Synodus dederat auctoritatem. Ideo 
primum est, ut ii 1009 judicent quibus judicandi facultas est data; vos 
enim totius, ut scripsimus, Synodi vice decernitis; nos quasi ex Synodi 
auctoritate judicare non convenit.
        

          3.
          « Sane non possumus negare de Mariae filiis jure reprehensum, 
meritoque vestram sanctitatem abhorruisse, quod ex eodem utero virginali, 
ex quo secundum
-----------------------------------------------------------
carnem Christus natus est, alius partus effusus sit. Neque enim elegisset 
Dominus Jesus nasci per virginem, si eam judicasset tam incontinentem fore, 
ut illud genitale Dominici corporis, illam aulam regis aeterni, concubitus 
humani seminis coinquinaret. Qui enim hoc astruit, nihil aliud nisi perfidiam 
Judaeorum astruit, qui dicunt eum non potuisse nasci ex Virgine. Jam si 
hanc accipiant a Sacerdotibus auctoritatem, ut videatur Maria partus fudisse 
plurimos, majore studio veritatem fidei expugnare contendent.
        

          4.
          « Et ubi est illud, quod scriptum est, dicente Domino ad matrem 
de Joanne Evangelista: Mulier,
-----------------------------------------------------------
ecce filius tuus; et rursus ad Joannem de Maria: Ecce mater tua? 
Quid sibi istud vult, quod cum in cruce Dominus positus peccatum mundi 
tolleret, pronuntiavit etiam de integritate materna? Aut quid aliud dicitur, 
nisi ut claudat sua ora perfidia, et obmutescat; ne matrem Domini aliquo 
audeat temerare convicio? Testis est ergo idem arbiter, idem materni pudoris 
assertor, quod desponsata fuerit viro tantummodo Joseph; nulla tamen conjugalis 
coitus consuetudine thori jura cognoverit: neque enim eam suscepturam 
ex Joseph filios a viri consortio separare voluisset.
        

          5.
          « Sed si hoc parum est, addidit testimonium Evangelista, dicens 
quod suscepit eam Discipulus in sua. Numquid ergo divortium fecit?
-----------------------------------------------------------
Numquid a viro abduxit atque abstulit? Ergo qui hoc legit in Evangelio, 
quomodo quasi naufragus titubat et fluctuat?
        

          6.
          « Hoc ergo testamentum filii est de matris integritate, haec 
Mariae locuples integri pudoris haereditas, hic totius finis consummationis. 
Denique hoc dixit, et emisit spiritum, consummans omne mysterium 
bono fine pietatis.
        

          7.
          « Legimus etiam et omnia percurrimus, vel de eo quod fratri nostro 
et coepiscopo Basso in consortium regendae Ecclesiae datus est Senecio, 
vel de caeteris, unde vestrae normam exspectamus sententiae. »
        
      


        1010 EPISTOLA LVII.
EUGENIO cur eum Mediolani non exspectaverit, explicat: deinde iis quae 
sub Valentiniano et Theodosio
-----------------------------------------------------------
relationis Symmachi occasione facta fuerant, recensitis, eumdem tyrannum 
quod sumptus idolorum templis concedendo, nec Dei timorem, nec aliorum 
de se existimationem ante oculos habuerit, libere arguit; oppositoque ipsius 
praevaricationi Hebraeorum exemplo, hanc ait fuisse causam cur ad eum non 
rescripserit; se tamen in posterum libertate, quam apud alios principes 
adhibuerit, cum eodem usurum.
Clementissimo imperatori EUGENIO AMBROSIUS episcopus.
        
            1.
          Secessionis mihi causa timor Domini fuit, ad
-----------------------------------------------------------
quem omnes actus meos, quantum queo, dirigere, neque umquam ab eo mentem 
deflectere, nec pluris facere cujusvis hominis, quam Christi gratiam consuevi. 
Nemini enim facio injuriam, si omnibus Deum praefero; et confidens in ipso, 
non vereor vobis imperatoribus dicere, quae pro meo captu sentio. Itaque 
quod apud alios imperatores non tacui, nec apud te, clementissime Imperator, 
tacebo. Atque ut ordinem rerum custodiam, strictim recensebo, quae ad hoc 
spectant negotium.
        

          2.
          Retulerat vir amplissimus Symmachus, cum esset praefectus Urbis, 
ad Valentinianum augustae memoriae imperatorem juniorem, ut templis, quae 
sublata fuerant, reddi juberet. Functus est ille partibus suis pro studio 
et cultu suo. Utique etiam ego
-----------------------------------------------------------
episcopus partes meas debui recognoscere. Dedi libellos imperatoribus duos, 
quibus significarem sumptus sacrificiorum christianum virum non posse reddere: 
et non fuisse quidem me auctorem, cum tollerentur; auctorem tamen fieri, 
quominus decernerentur: deinde quia dare eos ipse simulacris videretur, 
non reddere. Quod enim ipse non abstulerat, non quasi ipse reddebat: sed 
arbitratu proprio largiebatur ad superstitionis impensas. Postremo si fecisset, 
aut non veniret ad Ecclesiam, aut si veniret, futurum ut aut sacerdotem 
non inveniret, aut inveniret sibi in Ecclesia resistentem. Nec ad excusationem 
obtendi posse, quod esset catechumenus; cum non liceat etiam catechumenis 
sumptus idolis subministrare.
-----------------------------------------------------------

        

          3.
          Lecti sunt libelli mei in consistorio, aderat amplissimus honore 
magisterii militaris Bauto comes, et Rumoridus, et ipse ejusdem dignitatis 
gentilium nationum cultui inserviens a primis pueritiae suae annis. Valentinianus 
tunc temporis audivit suggestionem meam, nec fecit aliud, nisi quod fidei 
nostrae ratio poscebat. Acquieverunt etiam comiti suo. 1011
        

          4.
          Postea etiam clementissimo imperatori Theodosio coram intimavi, 
atque in os dicere non dubitavi, cui intimata senatus legatione hujusmodi, 
licet non totus senatus poposcerit, insinuationi
-----------------------------------------------------------
meae tandem assensionem detulit, et sic aliquibus ad ipsum non accessi 
diebus, nec moleste tulit; quia non pro meis commodis faciebam, sed quod 
et ipsi, et animae meae proderat, in conspectu regis loqui non confundebar.
        

          5.
          Iterum Valentiniano augustae memoriae principi, legatio a senatu 
missa intra Gallias, nihil extorquere potuit: et certe aberam, nec aliquid 
tunc ad eum scripseram.
        

          6.
          Sed ubi clementia tua imperii suscepit gubernacula, compertum 
est postea donata illa esse praecellentibus in republica, sed gentilis 
observantiae viris; et fortasse dicatur, Imperator auguste, qui ipse non 
templis reddideris, sed bene meritis de te donaveris. Verum nosti pro Dei 
timore agendum esse constanter, quod etiam pro libertate frequenter fit
-----------------------------------------------------------
non solum a sacerdotibus; sed etiam ab his qui vobis militant, aut in numero 
habentur provincialium. Te imperante, petierunt legati, ut templis redderes, 
non fecisti: iterum alteri postulaverunt, renisus es; et postea ipsis, 
qui petierunt, donandum putasti.
        

          7.
          Etsi imperatoria potestas magna sit, tamen considera, Imperator, 
quantus sit Deus: corda omnium videt, conscientiam interiorem interrogat, 
novit omnia, antequam fiant, novit interna pectoris tui. Ipsi falli 
vos non patimini, et Deum vultis celare quidquam? Hoc non cecidit in animum 
tuum? Quamvis enim illi agebant tam perseveranter, nonne tuum fuit, Imperator, 
pro Dei summi et veri et vivi veneratione perseverantius
-----------------------------------------------------------
obsistere, et negare, quod erat in injuria sacrae legis?
        

          8.
          Quis invidet, quoniam quae voluisti, aliis donavisti? Non sumus 
scrutatores vestrae liberalitatis, nec aliorum commodorum invidi; sed sumus 
interpretes fidei. Quomodo offeres dona tua Christo? Pauci aestimabunt 
quid feceris; omnes, quid volueris: quidquid illi fecerint, tuum erit: 
quidquid non fecerint, suum. Etsi es imperator, Deo subditus magis esse 
debes. Quomodo sacerdotes Christi tua munera dispensabunt?
        

          9.
          Fuit hujusmodi quaestio temporibus superioribus;
-----------------------------------------------------------
et tamen fidei patrum ipsa cessit persecutio, et gentilitas detulit. Namcum 
ageretur agon quinquennalis in civitate Tyro, et ad spectandum venisset 
Antochiae rex sceleratissimus, Jason ordinavit sacrorum procuratores, ut 
ab Hierosolymis Antiochenses ferrent 1012 didrachmas argenti trecentas, 
et illas darent ad sacrificium Herculis: verum patres non gentilibus dederunt 
pecunias, sed viris fidelibus missis, protestarunt non erogari ad deorum 
sacrificium, quia non congruebat, sed in alios sumptus dari. Et pronuntiatum 
est, quia ille ad sacrificium Herculis missum dixerat argentum, suscipi 
quidem debere in id, quod erat missum: sed quia illi, qui detulerant, resistebant 
pro studio et cultu suo; ut non sacrificio proficerent, sed aliis necessitatibus, 
traditae sunt pecuniae ad constructionem navium: etsi coacti miserunt, 
non tamen ad sacrificium, sed ad alios sumptus reipublicae.
        

          10.
          Denique qui attulerant, utique potuissent tacere: sed laedebant 
fidem, quia sciebant quo deferrentur; et ideo miserunt viros timentes Deum, 
qui agerent, ut non templo, sed ad impensas navium, quae missa fuerant, 
deputarentur. Ipsis enim crediderunt pecunias, qui causas agerent sanctae 
legis: judex rerum effectus fuit, qui absolvit conscientiam. Si positi 
in aliena potestate, sic praecavebant, quid te oportuerit facere, o Imperator, 
dubitari non potest. Tu utique quem nemo cogebat, nemo habebat in potestate, 
debuisti ab sacerdote consulere.
-----------------------------------------------------------

        

          11.
          Ego certe quando tunc restiti, etsi solus restiti, tamen non 
solus volui, nec solus id suasi. Quoniam igitur meis vocibus et apud Deum 
et apud omnes homines teneor; aliud mihi non licere intellexi, aliud non 
oportere, nisi ut consulerem mihi; quia non potui tibi credere modeste. 
Certe diu pressi, diu texi dolorem, nulli quidquam intimandum putavi; dissimulare 
mihi nunc non licet, tacere liberum non fuit. Ideo etiam in primordiis 
imperii tui scribenti non rescripsi, quia istud praevidebam futurum. Denique
-----------------------------------------------------------
reposcenti litteras, cum ipse non rescriberem, dixi: Haec causa est, quod 
extorquendum ei arbitror.
        

          12.
          Tamen ubi causa emersit officii mei, pro his qui sollicitudinem 
sui gerebant, et scripsi et rogavi; ut ostenderem in causis Dei timorem 
mihi justum inesse, nec pluris me facere adulationem, quam animam meam: 
in his vero, in quibus vos rogari decet, etiam me exhibere sedulitatem 
potestati debitam, sicut et scriptum est: Cui honorem, honorem: cui tributum, 
tributum. Nam cum privato detulerim corde intimo, quomodo non deferrem 
imperatori? Sed qui vobis deferri vultis, patimini ut deferamus ei, quem 
imperii vestri vultis auctorem probari.
        
      


        1013 EPISTOLA LVIII.
PAULINI et THERASIAE post distributas egenis suas facultates secessum narrat, 
nec non futuras ob eam causam paganorum criminationes, quorum superstitionem 
ac caecitatem luget. Tum nihil pro religione turpe ducendum exemplis probans, 
saltationem Davidis, Eliaeque nuditatem mystice explicat, et defendit.
AMBROSIUS SABINO episcopo.
        
            1.
          Paulinum splendore generis in partibus Aquitaniae nulli secundum, 
venditis facultatibus tam suis, quam etiam conjugalibus, in hos sese induisse 
cultus ad fidem comperi; ut ea in pauperes conferat, quae redegit in pecuniam: 
et ipse pauper ex divite factus, tamquam deoneratus gravi sarcina, domui,
-----------------------------------------------------------
patriae, cognationi quoque valedicat, quo impensius Deo serviat. Elegisse 
autem secretum affirmatur Nolanae urbis, ubi tumultum fugitans aevum exigat.
        

          2.
          Matrona quoque virtuti et studio ejus proxime accedit, neque 
a proposito viri discrepat. Denique transcriptis in aliorum jura suis praediis, 
virum sequitur, et exiguo illic conjugis contenta cespite solabitur se 
religionis et charitatis divitiis. Soboles eis nulla, et ideo meritorum 
posteritas desiderata.
        

          3.
          Haec ubi audierint proceres viri, quae loquentur?
-----------------------------------------------------------
Ex illa familia, illa prosapia, illa indole, tanta praeditum eloquentia 
migrasse a senatu, interceptam familiae nobilis successionem: ferri hoc 
non posse. Et cum ipsi capita et supercilia sua radant, si quando Isidis 
suscipiunt sacra; si forte christianus vir attentior sacrosanctae religioni, 
vestem mutaverit, indignum facinus appellant.
        

          4.
          Equidem doleo tantam esse in mendacio observantiam, in veritate 
negligentiam; ut confundantur plerique attentiores ad sacrosanctam religionem 
videri, non considerantes vocem dicentis: Qui me confusus fuerit coram 
hominibus, confundar et ego eum coram Patre meo, qui est in coelis. 
Sed non confusus est Moyses, qui cum esset ascitus in domum regiam, thesauris 
Aegypti opprobrium Christi
-----------------------------------------------------------
praeferendum putavit. Non confusus est David, qui ante Arcam testimonii 
coram omni populo saltavit. Non confusus est Esaias, qui nudus et 
discalceatus ibat per populos, oracula clamans coelestia.
        

          5.
          Quid utique tam deforme visibili spectaculo, 1014 quam histrionicos 
sinuare gestus, et femineo usu mollire membra? Deliciarum comes et luxuriae 
ludibrium est lasciva saltatio. Quid illud quod ipse cecinit dicens: Omnes 
gentes, plaudite manibus? Nempe si corporalia consideremus, tamquam 
muliebribus intermixtum choreis putamus eum concrepare manibus, et turpi 
sono plaudere. Nam et de Ezechiel dictum est: Plaude manu, et percute pede.
-----------------------------------------------------------

        

          6.
          Sed haec quae corporeo aspectu fiunt turpia, sacrosanctae religionis 
contemplatione reverenda sunt; ut qui ista reprehendunt, ipsi in laqueos 
reprehensionis animas suas inducant. Denique reprehendit Michol saltantem 
David, et ait ad eum: Quid honorificatus est hodie rex Israel; quia denudatus 
est hodie ante oculos puellarum suarum? Et respondit ei David: Coram Domino 
ludam, qui elegit me pro patre tuo, et pro universa domo ejus; ut constitueret 
me regem super populum suum Israel. Et ludam coram Domino, et denudabor 
adhuc sic, et ero nugax ante oculos tuos, et cum puellis, quibus dixisti 
me denudatum, honorificabor.
        

          7.
          Non erubuit igitur David femineas opiniones, nec opprobria apud 
mulieres subire pro religionis
-----------------------------------------------------------
obsequio verecundatus est. Ludebat enim Domino puer suus; et ideo amplius 
placuit, quia ita se humiliavit
-----------------------------------------------------------
Deo, ut regale posthaberet fastigium, et ultimum exhiberet Deo quasi servulus 
ministerium. Denique illa quae saltationem hujusmodi reprehendit, sterilitatis 
damnata, non dedit sobolem regiam, ne superbos crearet: et quod verum est, 
nullam est adepta posteritatis suae meritorumque successionem.
        

          8.
          Quod si quis adhuc dubitat, accipiat Evangelicum testimonium; 
dixit enim Dei Filius: Cantavimus vobis, et non saltastis. Derelicti 
sunt itaque Judaei, qui non saltaverunt, qui nescierunt manibus suis plaudere: 
adscitae sunt gentes, quae spiritalem Deo plausum dederunt. Stultus enim 
complexus est manus suas, et devoravit viscera sua, id est, corporalibus 
se implicavit negotiis, et
-----------------------------------------------------------
devoravit viscera sua, sicut mors praevalens; et ideo non inveniet vitam 
aeternam: sapiens autem attollens opera sua, ut lucerent coram Patre suo, 
qui in coelis est; non absumpsit, sed elevavit viscera sua usque 
ad resurrectionis gratiam. Haec gloriosa sapientis saltatio, quam saltavit 
David; et ideo usque ad 1015 sedem Christi sublimitate spiritalis saltationis 
ascendit, ut videret atque audiret dicentem Dominum Domino suo: Sede a 
dextris meis.
        

          9.
          Ergo si non absurde cecidisse nobis hanc de saltatione interpretationem 
judicas, non supersedeas adhuc lectionis labore; ut etiam de Esaia 
mecum recenseas, quod bene tibi cognitum est illum non ludibriose, sed 
gloriosissime denudatum
-----------------------------------------------------------
esse in conspectu populorum occursantium, utpote qui oracula Domini ore 
proprio resultabat.
        

          10.
          Sed forte aliquis dicat: Non igitur erat turpe, ut vir nudus 
per omnia iret per populos; cum ei et virilis sexus et muliebris occurreret? 
Non ipsa species offendebat oculos omnium, et maxime mulierum? Nonne ipsi 
nos inspicere nudos plerumque reveremur? Denique idcirco indumentis operiuntur 
genitalia hominum, ne deformi visu obtutum, aciemque perstringant oculorum 
intuentium.
        

          11.
          Acquiesco et ego: sed considera quae figura sit facti hujus, 
quidve praetendat species hujusmodi; eo quod ita nudi ambulabunt pueri 
Judaeorum et virgines in captivitatem deducti: Sicut puer, inquit, meus 
Esaias, vadit nudus et excalciatus. Potuit
-----------------------------------------------------------
quidem hoc et sermone exprimere, sed exemplo acerbare maluit; ut species 
ipsa plus incuteret
-----------------------------------------------------------
horroris, et quod in prophetae corpore aversabantur, in se pertimescerent. 
In quo igitur horror gravior turpitudinis, in corpore prophetae, an in 
perfidorum peccato, quod tantam meritis suis aerumnam incidit captivitatis?
        

          12.
          Quid si in prophetico corpore nihil opprobrii? Ille enim corporalibus 
non intendebat, sed spiritalibus. Namque in excessu mentis non dicit: Audiam 
quid loquar; sed, quid loquatur in me Deus. Neque attendit utrum 
nudus, an vestitus sit. Denique Adam ante peccatum nudus erat, sed 
nudum se nesciebat, quia erat indutus virtutibus: posteaquam vero peccatum 
commisit, nudum se esse vidit, et texit. Noe nudatus erat, sed non 
erubescebat, quia erat plenus jucunditatis,
-----------------------------------------------------------
et spiritalis laetitiae. Denique qui eum risit ut nudum, ipse mansit perpetuae 
obnoxius opprobrio turpitudinis. At vero Joseph ne turpiter nudaretur, 
vestem reliquit, et nudus aufugit. Quis igitur turpis, illa quae 
vestem alienam tenuit, an is qui suam exuit?
        

          13.
          Sed ut plenius liqueat quia non se, neque ea quae juxta pedes 
sunt, prophetae aspiciunt, sed coelestia; lapidabatur Stephanus, et videbat 
coelos apertos, et Jesum ad dexteram Dei stantem: et ideo lapidum 
ictus non sentiebat, corporis non considerabat vulnera; sed oculis erat 
Christo affixus, illi adhaerebat. Ergo et Esaias nudum se non conspicabatur, 
sed divinae vocis organum se praebebat; ut promeret quod in eo loquebatur 
Deus.
          
-----------------------------------------------------------
1016 14. Sed esto ut se videret, poterat non facere quod jubebatur? Poterat 
turpe arbitrari, quod imperabat Deus? Sara quia risit, incredulitatis coarguta 
est: Abraham laudatus; quia in verbo Dei non haesitavit: et donatus 
remuneratione maxima, quia jubente Deo pie posse fieri credidit etiam parricidium.
        

          15.
          Hic igitur quid verecundiae esset prophetae, ubi aliud gerebatur, 
et aliud figurabatur? Judaei propter flagitia sua destituti a Domino Deo, 
coeperant vinci ab adversariis suis, conferre se volebant ad Aegyptios; 
ut sibi essent praesidio adversum Assyrios, qui redire magis ad fidem, 
si boni consulerent, debuissent. Iratus Dominus significat vanam illos 
spem gerere, qui offensam Domini putarunt majore
-----------------------------------------------------------
peccato levandam; cum illi ipsi vincendi forent, in quorum auxiliis populus 
Judaeorum confideret: hoc secundum historiam.
-----------------------------------------------------------

        

          16.
          Figura autem illa, quia in Aegyptiis confidit qui luxuriis deditus 
est, mancipatus lasciviae. Nemo autem se luxui committit, nisi qui recedit 
a praeceptis Dei veri. Ubi autem coeperit quis luxuriari, incipit deviare 
a fide vera. Ita duo committit maxima crimina, opprobria carnis, et mentis 
sacrilegia. Ergo qui non sequitur Dominum Deum suum, ingurgitat se luxuriae 
ac libidini, pestiferis corporis passionibus. Qui autem se ingurgitaverit 
atque immerserit hujusmodi volutabris, perfidiae laqueos incurrit: Sedit 
enim populus manducare et bibere, et fieri sibi deos poposcit. Unde 
docet Dominus quoniam qui duobus istis flagitiorum generibus dederit animam 
suam, exuitur indumento, non vestis laneae, sed vividae virtutis; cujus 
amictus non temporalis,
-----------------------------------------------------------
sed aeternus est. Vale, et nos dilige; quia nos te diligimus.
        
      


        EPISTOLA LIX.
Nuntiato Jacobi presbyteri secessu ex Perside in Campaniam, hujus plagae 
tranquillitatem laudat, tumultus queis Mediolanum agitabatur, illi opponens.
AMBROSIUS SEVERO episcopo.
        
            1.
          Ex ultimo Persidis profectus sinu Jacobus frater et compresbyter 
noster, Campaniae sibi ad requiescendum littora, et vestras elegit amoenitates. 
Advertis quibus in locis quasi ab hujus mundi vacuam tempestatibus suppetere 
sibi posse praesumpserit securitatem, ubi post diuturnos labores reliquum 
vitae exigat.
        

          2.
          Remota enim vestri ora littoris non solum a
-----------------------------------------------------------
periculis, sed etiam ab omni strepitu tranquillitatem infundit sensibus, 
et traducit animos a terribilibus, et saevis curarum aestibus ad honestam 
quietem; ut illud commune omnium specialiter vobis videatur congruere et 
convenire, quod ait David de sancta Ecclesia: Ipse 1017 super maria fundavit 
eam, et super flumina praeparavit eam. Etnim liber animus a barbarorum 
incursibus, et praeliorum acerbitatibus, vacat orationibus, inservit Deo, 
curat ea quae sunt Domini, fovet illa quae pacis sunt et tranquillitatis.
        

          3.
          Nos autem objecti barbaricis motibus, et bellorum procellis, 
in medio versamur omnium molestiarum freto, et pro his laboribus et periculis 
graviora colligimus futurae vitae pericula. Unde de nobis
-----------------------------------------------------------
propheticum illud concinere videtur: Pro laboribus vidi tabernacula Aethiopum.
        

          4.
          Etenim in istius mundi tenebris, quibus obumbratur
-----------------------------------------------------------
veritas futurae perfectionis; cum annum tertium et quinquagesimum jam perduxerim 
in hoc corpore situs, in quo tam graves jamdudum sustinemus gemitus, quomodo 
non in tabernaculis Aethiopum tendimus, et habitamus cum habitantibus Madian? 
Qui propter tenebrosi operis conscientiam dijudicari etiam ab homine mortali 
reformidant: Spiritalis enim dijudicat omnia, ipse autem a nemine 
dijudicatur. Vale, frater, et nos dilige, ut facis; quia nos te diligimus.
        
      


        EPISTOLA LX.
PATERNUM filio neptem ex filia uxorem tradere cogitantem a proposito ipsa 
nominum consideratione deterret. Id legi divinae congruum negat, itemque 
pietati ac Caesareis constitutionibus: tum solutis quibusdam
-----------------------------------------------------------
objectiunculis, eadem nuptias non expedire confirmat.
AMBROSIUS PATERNO.
        
            1.
          Paterni quidem unanimi mei salutationem legi, sed consultationem 
haudquaquam paternam; ut velis filio neptem copulare ex filia: sed nec 
avo te, nec patre dignam. Itaque quid consulueris, considera; omne enim 
quod agere volumus, prius nomen facti ejus interrogemus, et tunc utrum 
laude an vituperatione dignum sit, aestimabimus. Verbi gratia, misceri 
mulieri quibusdam voluptas est, medicorum etiam pueri corporibus utile 
ferunt: sed considerandum utrum conjugi, an extraneae; deinde nuptae, an 
innuptae. Si quis 1018 desponsata sibi et tradita
-----------------------------------------------------------
utatur, conjugium vocat: qui alienae expugnat pudorem, adulterium facit, 
cujus vel solo nomine reprimitur plerumque tentandi audacia. Hostem 
ferire victoria est, reum aequitas, innocentem homicidium: quod si quis
-----------------------------------------------------------
perspiciat animo, revocat manum. Ergo etiam tu quid consulas, quaeso tecum 
retractes.
        

          2.
          Conjugium vis inter filios nostros componere. Quaero utrum pares 
copulandi, an impares sint? Sed, nisi fallor, compares appellari solent. 
Boves qui jungit ad aratrum, equos ad currum, pares eligit, et ut aetas 
conveniat et forma, nec natura discrepet, nec decoloret diversitas. Tu 
copulare paras filium tuum, et neptem ex filia, hoc est, ut accipiat sororis 
suae filiam, diversa licet matre quam socrus editus. Interroga nominum 
religionem: nempe avunculus iste illius, illa hujus neptis vocatur. Nec 
ipse te revocat sonus nominum; cum hic avum resonet, illa hoc nomen ad 
avunculum, quod ad avum referat? Quanta deinde etiam reliquorum confusio 
vocabulorum?
-----------------------------------------------------------
Idem avus et socer vocabere, ea quoque tibi neptis et nurus diverso nomine 
nuncupabitur. Mutuabuntur etiam fratres diversa vocabula, ut illa socrus 
fratris sit, iste gener sororis. Nubat avunculo suo neptis, et immaculatorum 
pignorum charitas illecebroso amore mutetur.
        

          3.
          Super hoc igitur meam a sancto viro episcopo vestro exspectari 
sententiam dicis. Non opinor, neque arbitror. Nam si ita esset, et ipse 
scribendum putasset: non scribendo autem significavit quod nequaquam hinc 
dubitandum arbitraretur. Quid enim est, quod dubitari queat; cum lex divina 
etiam patrueles fratres prohibeat convenire in conjugalem copulam, qui 
sibi quarto sociantur gradu? Hic autem gradus tertius est, qui etiam civili 
jure a consortio
-----------------------------------------------------------
conjugii exceptus videtur.
        

          4.
          Sed prius sacrae legis scita interrogemus; praetendis enim in 
tuis litteris, quod permissum hoc divino jure connubium hujusmodi pignoribus 
existimetur, eo quod non sit prohibitum. Ego autem et prohibitum
-----------------------------------------------------------
assero; quia cum leviora interdicta sint de patruelibus fratribus, 1019 
multo magis hoc quod arctioris est plenum necessitudinis, interdictum arbitror. 
Qui enim leviora astringit, graviora non solvit, sed alligat.
        

          5.
          Quod si ideo permissum putas, quia specialiter non est prohibitum; 
nec illud prohibitum sermone Legis reperies, ne pater filiam suam accipiat 
uxorem. Numquid ideo licet, quia non est prohibitum? Minime; interdictum 
est enim naturae jure, interdictum est lege, quae est in cordibus singulorum: 
interdictum est inviolabili praescriptione pietatis, titulo necessitudinis. 
Quanta hujusmodi invenies non esse interdicta lege per Moysen edita, et 
tamen interdicta sunt quadam voce naturae!
-----------------------------------------------------------

        

          6.
          Multaque sunt, quae licet facere, sed non expedit; omnia enim 
licent, sed non expediunt: omnia licent, sed non aedificant. Si ergo 
etiam ab iis nos revocat Apostolus, quae non aedificant; quomodo faciendum 
putamus, quod et non licet Legis oraculo, et non aedificat, discrepante 
pietatis ordine? Et tamen illa ipsa vetera, quae fuerant duriora, temperata 
sunt per Evangelium Domini Jesu: Transierunt vetera, ecce facta sunt nova.
        

          7.
          Quid tam solemne quam osculum inter avunculum et neptem, quod 
iste quasi filiae debet, haec quasi parenti? Hoc igitur inoffensae pietatis 
osculum suspectum facies de talibus cogitando nuptiis, et religiosissimum 
sacramentum caris pignoribus eripies.
-----------------------------------------------------------

        

          8.
          Sed si divina et praetereunt, saltem imperatorum praecepta, a 
quibus amplissimum accepisti honorem, haudquaquam praeterire te debuerunt. 
Nam Theodosius imperator etiam patrueles fratres et consobrinos vetuit 
inter se conjugii convenire nomine, et severissimam poenam statuit, si 
quis temerare ausus esset fratrum pia pignora; et tamen illi invicem sibi 
aequales sunt: tantummodo quia propinquitatis necessitudine et fraternae 
societatis ligantur vinculo, pietati eos voluit debere, quod nati sunt.
        

          9.

-----------------------------------------------------------
Sed dicis alicui relaxatum. Verum hoc legi non praejudicat; quod enim in 
commune statuitur, ei tantum proficit, cui relaxatum videtur, longe diversa 
invidia. Illud tamen licet in veteri Testamento legimus, ut aliquis uxorem 
suam sororem diceret; istud inauditum, ut quisquam neptem suam in uxorem 
accipiat, et conjugem dicat. 1020
        

          10.
          Jam illud pulcherrimum, quod negasti neptem tuam avunculo suo 
tuo filio propinquo semini convenire; quia non agnationis copuletur necessitudine. 
Quasi vero et uterini fratres, id est, diverso patre, sed eadem matre geniti, 
possint diverso sexu inter se in conjugium convenire; cum et ipsi agnationis 
jus habere non queant, sed cognationis tantum sibi titulo connexi sint.
        

          11.

-----------------------------------------------------------
Unde oportet ab ea discedas intentione, quae etiamsi liceret, tamen tuam 
familiam non propagaret: debet enim tibi filius noster nepotes, debet etiam 
neptis charissima pronepotes. Vale cum tuis omnibus.
        



        EPISTOLA LXI.
Cur Mediolano secesserit, ac mature eodem redierit, declarato, gratiisque 
Deo propter opem THEODOSIO praestitam actis, voluntati ejusdem principis 
obsecuturum se pollicetur. Cujus pietatem summe commendans, ut clementia 
utatur petit.
AMBROSIUS THEODOSIO imperatori.
        
            1.
          Arbitratus es, beatissime imperator, quantum ex
-----------------------------------------------------------
augustis litteris tuis comperi, me longe abesse ab urbe Mediolanensium; 
quia res tuas crederem a Deo destitui. Sed non ego ita imprudens, aut virtutis 
et meritorum tuorum immemor abfui, ut non praesumerem coeleste auxilium 
pietati tuae adfore, quo Romanum imperium a barbari latronis immanitate 
et ab usurpatoris indigni solio vindicares.
        

          2.
          Festinavi igitur illico reverti, posteaquam illum, quem jure 
declinandum putaveram, jam abesse cognovi; non enim ego Ecclesiam Mediolanensem
-----------------------------------------------------------
dereliqueram Domini judicio mihi commissam: sed ejus vitabam praesentiam, 
qui se sacrilegio miscuisset. Redii itaque circiter kalendas Augustas, 
ex illo die hic resedi. Hic me, Auguste, clementiae tuae apices repererunt.
        

          3.
          Gratias Domino Deo nostro, qui fidei tuae pietatique respondit; 
et formam veteris restituit sanctitatis; ut videremus nostro tempore, quod 
in Scripturarum lectione miramur, tantam in praeliis divini auxilii fuisse 
praesentiam, ut nulli vertices montium adventus tui cursum retardarent, 
non hostilia arma impedimentum aliquod afferrent. 1021
        

          4.
          Pro his gratias me censes agere oportere Domino Deo nostro: faciam 
libenter conscius meriti tui. Certum est placitam Deo esse hostiam, quae 
vestro
-----------------------------------------------------------
offertur nomine, et hoc quantae devotionis et fidei est! Alii imperatores 
in exordio victoriae arcus triumphales parari jubent, aut alia insignia 
triumphorum: clementia tua hostiam Deo parat, oblationem et gratiarum actionem 
per sacerdotes celebrari Domino desiderat.
        

          5.
          Etsi ego indignus atque impar tanto muneri et tantorum votorum 
celebritati; tamen quid fecerim scribo. Epistolam pietatis tuae mecum ad 
altare detuli, ipsam altari imposui, ipsam gestavi manu, cum offerrem sacrificium; 
ut fides tua in mea voce loqueretur, et apices Augusti sacerdotalis oblationis 
munere fungerentur.
        

          6.
          Vere Dominus propitius est imperio Romano; quandoquidem talem 
principem et parentem principum
-----------------------------------------------------------
elegit, cujus virtus et potestas in tanto imperii constituta culmine triumphali, 
tanta sit humilitate subnixa, ut virtute imperatores, humilitate vicerit 
sacerdotes. Quid exoptem? quidve desiderem? Omnia habes: ex tuis itaque 
summam votorum capessam, pius es, Imperator, clementiam habes maximam.
        

          7.
          Opto tamen tibi etiam atque etiam incrementa pietatis, qua nihil 
Dominus praestantius dedit; ut per tuam clementiam Ecclesia Dei sicut innocentium 
pace et tranquillitate gratulatur, ita etiam reorum absolutione laetetur. 
Ignosce maxime his, qui non ante
-----------------------------------------------------------
peccarunt. Dominus clementiam tuam conservet, Amen.
        
      


        EPISTOLA LXII.
Quod pridem ad THEODOSIUM non scripserit, excusat; seque ad eum mittere 
diaconum significans, ut ipsius preces pro quibusdam in Ecclesiae asylum 
receptis admittat petit.
AMBROSIO THEODOSIO imperatori.
        
            1.
          Quamvis proxime scripserim augustae clementiae tuae etiam secundo, 
mihi tamen non satis fuit velut pari vice sermonis officium reddidisse; 
cum beneficiis clementiae tuae tam frequentibus oppigneratus sim, ut nullis 
officiis possim compensare quae debeo, beatissime atque augustissime Imperator.
        

          2.
          Itaque ut prima occasio non praetermittenda
-----------------------------------------------------------
fuit, qua per cubicularium tuum clementiae tuae gratias agerem, et alloquii 
mei officium 1022 repraesentarem; maximoe ne desidiae putaretur fuisse 
potius quam necessitatis, quod tempore superiore non scripserim. Itaque 
requirenda mihi causa fuit, qua pietati tuae deferrem debitum salutationis 
obsequium.
        

          3.
          Merito autem ad praeferendam epistolam meam filium meum Felicem 
diaconum misi, simul ut mei vicem officii repraesentaret, memoratum quoque 
pro his qui ad matrem pietatis tuae Ecclesiam, petentes misericordiam, 
confugerunt; quorum lacrymas sustinere non potui, quin adventum clementiae 
tuae meis obsecrationibus praevenirem.
        

          4.
          Grande est quod petimus, sed ab eo cui Dominus inaudita et admiranda 
concessit, ab eo cujus
-----------------------------------------------------------
clementiam novimus, et obsidem pietatem tenemus. Unde plus exspectare nos 
confitemur; quoniam ut te virtute vicisti, ita etiam tua te vincere debes 
pietate. Victoria enim tua antiquo more vetustisque miraculis, qualis sancto 
Moysi, et sancto Jesu Nave, et Samueli, atque David, non humana aestimatione, 
sed coelestis gratiae effusione tibi collata censetur: hic pietatem aequalem 
poscimus, cujus merito tanta victoria ipsa quaesita est.
        
      


        EPISTOLA LXIII.
Vercellensem Ecclesiam episcopo propter intestinas contentiones diutius 
orbatam dolens, concordiam
-----------------------------------------------------------
qua Eusebius olim fuerat electus, laudat; utque Christum in medio sui stantem 
habere eadem Ecclesia studeat, suadet. Hinc invehitur in Sarmationem et 
Barbatianum, qui e monasterio profugi, abstinentiam ac virginitatem quas 
abjecerant, aliis invidebant. Addit reparatum esse mundum abstinentia; 
et haereticos illos Epicuro ipso deteriores: horumque doctrina hominem 
converti in pecudem, immo infra nonnulla animalia dejici. Laudantur memoratae 
virtutes, et observandae proponuntur. Quae dotes in eligendo episcopo considerandae: 
quantumve periculum si vel eligatur indignus vel digno non obediatur? Divinam 
esse debere electionem, electum vero alienum ab iracundia et continentia 
praecellentem. Quam eximius requiratur in Vercellensi
-----------------------------------------------------------
Ecclesia, ubi cum vita clericali monastica conjuncta fuerit ab Eusebio. 
Hujus ac Dionysii laus et clericalis monasticaeque vitae comparatio. Post 
quae Vercellensibus pulcherrima virtutum praecepta dantur.
AMBROSIUS servus Christi vocatus episcopus Vercellensi Ecclesiae, et iis 
qui invocant nomen Domini nostri Jesu Christi. Gratia vobis a Deo Patre 
et unigenito Filio ejus adimpleatur in Spiritu sancto.
        
            1.
          Conficior dolore quia Ecclesia Domini, quae est in vobis, sacerdotem 
adhuc non habet, ac sola nunc ex omnibus Liguriae 1023 atque Aemiliae Venetiarumque 
vel caeteris finitimis Italiae partibus hujusmodi eget officio, quod ex 
ea aliae sibi Ecclesiae petere solebant, et quod verecundius est, mihi 
ascribitur
-----------------------------------------------------------
vestra intentio, quae affert impedimentum. Nam cum sint in vobis dissensiones, 
quomodo possumus aliquid aut nos decernere, aut vos eligere, aut quisquam 
acquiescere; ut inter dissidentes suscipiat hoc munus, quod inter convenientes 
vix sustinetur?
        

          2.
          Haec illa est confessoris institutio, haec justorum soboles patrum, 
qui sanctum Eusebium quem numquam ante cognoverant, posthabitis civibus, 
simul ut viderunt et probaverunt: tantumque interfuit, ut probaretur; quantum, 
ut videretur? Merito vir tantus evasit, quem omnis elegit Ecclesia: merito
-----------------------------------------------------------
creditum quod divino esset electus judicio, quem omnes postulavissent. 
Convenit igitur ut sequamini exemplum parentum, praesertim cum a sancto 
confessore institutos tanto meliores patribus esse oporteat, quanto vos 
melior doctor instituit atque erudivit; modestiaeque vestrae et concordiae 
insigne edere, ut congruatis assensu ad postulandum sacerdotem.
        

          3.
          Etenim si juxta Dominicam sententiam, quod duobus convenerit 
super terram, de omni re quamcumque petierint, fiet, inquit, illis a Patre 
meo, qui in coelis est; ubi enim sunt duo vel tres congregati in nomine 
meo, ibi ego sum in medio eorum: quanto magis ubi plena est in nomine 
Domini congregatio, ubi universorum postulatio congruit,
-----------------------------------------------------------
dubitare nos nequaquam oportet, ibi Dominum Jesum et voluntatis auctorem, 
et petitionis arbitrum fore, et ordinationis praesulem, vel largitorem 
gratiae!
        

          4.
          Facite ergo vos dignos videri, quorum in medio Christus sit. 
Ubi enim pax, ibi Christus; quia pax Christus: ubi justitia, ibi 
Christus; quia Christus justitia. Sit in medio vestrum, ut videatis 
eum: ne dicatur et vobis: Medius autem vestrum stat, quem vos non videtis. 
Non illum viderunt Judaei, in quem non crediderunt: nos illum devotione 
conspicimus, fide cernimus.
        

          5.
          Stet igitur in medio vestrum, ut aperiantur vobis coeli, qui 
enarrant gloriam Dei, ut voluntatem
-----------------------------------------------------------
ejus faciatis, et operemini opus ejus. Qui videt Jesum, coeli ei 
aperiuntur, sicut aperti sunt Stephano dicenti: Ecce video coelos apertos, 
et Jesum stantem ad dexteram Dei. Stabat Jesus quasi advocatus: stabat 
quasi sollicitus, ut 1024 Stephanum athletam suum certantem juvaret: stabat 
quasi paratus, ut coronaret suum martyrem.
        

          6.
          Stet igitur et vobis, ut eum non timeatis sedentem; sedens enim 
judicat, sicut Daniel dicit: Throni positi sunt, et libri aperti sunt, 
et antiquus dierum
-----------------------------------------------------------
sedit. In octogesimo autem et primo psalmo scriptum est: Deus stetit 
in congregatione deorum: in medio autem deos dijudicat. Sedens igitur 
judicat, stans dijudicat; et judicat de imperfectis, inter deos autem dijudicat. 
Stet vobis ut defensor, ut bonus pastor; ne vos lupi incursent graves.
        

          7.
          Quo non otiose nostra admonitio deflectit; audio enim venisse 
ad vos Sarmationem et Barbatianum vaniloquos homines, qui dicant nullum 
esse abstinentiae meritum, nullam frugalitatis, nullam virginitatis gratiam, 
pari omnes aestimari pretio, delirare eos qui jejuniis castigent carnem 
suam, ut menti subditam faciant. Quod numquam fecisset, numquam scripsisset 
ad instituendum alios Paulus
-----------------------------------------------------------
apostolus, si deliramentum putasset. Gloriatur itaque dicens: Sed castigo 
corpus meum, et servituti redigo; ne aliis praedicans, ipse reprobus inveniar. 
Ergo qui non castigant corpus suum, et volunt praedicare aliis, ipsi reprobi 
habentur.
        

          8.
          An quidquam tam reprobum, quam quod ad luxuriam, ad corruptelam, 
ad lasciviam provocat; quam incitamentum libidinis, illecebra voluptatis, 
incontinentiae fomes, incendium cupiditatis? Quae istos Epicureos nova 
schola misit? Non philosophorum, ut ipsi aiunt, sed imperitorum, qui voluptatem 
praedicent, delicias suadeant, castimoniam nulli usui esse ducant. Fuerunt 
nobiscum, sed non fuerunt ex nobis; neque enim pudet dicere, quod 
dicit evangelista Joannes. Sed hic positi
-----------------------------------------------------------
primo jejunabant, intra monasterium continebantur: nullus erat luxuriae 
locus, interdicta ludibriosae disputationi licentia.
        

          9.
          Hoc delicati non potuerunt ferre. Abierunt foras: deinde volentes 
redire, non sunt recepti; pleraque enim audieram, quae deberem cavere: 
monueram, nihil profeceram. Effervescentes itaque disseminare talia coeperunt, 
quibus incentores essent vitiorum omnium miserabiles. Perdiderunt utique 
quod jejunaverunt: perdiderunt quod se aliquo continuerunt tempore. Nunc 
itaque diabolico studio invident aliorum operibus bonis, quorum ipsi fructu 
exciderunt.
        

          10.
          Quae virgo audiat nullum praemium esse
-----------------------------------------------------------
1025 integritatis, et non ingemiscat; absit enim ut facile credat, certe 
ut non studia deponat, et intentionem suae mentis inflectat? Quae vidua 
cum compererit nullum esse fructum viduitatis, mallet servare fidem conjugii, 
et in tristibus degere, quam se credere laetioribus? Quae conjugii districta 
vinculo, si audiat quod nullus honos castitatis sit, non possit incuriosa 
tentari corporis aut mentis facilitate? Et ideo Ecclesia quotidie in lectionibus 
sacris, in sacerdotum tractatibus laudem pudicitiae, gloriam integritatis 
personat.
        

          11.
          Frustra ergo dicit Apostolus: Scripsi vobis in espistola, ne 
commisceamini fornicariis. Et ne forte dicant: Non de omnibus mundi 
nos dicimus fornicariis, sed dicimus quod qui fuerit in
-----------------------------------------------------------
Christo baptizatus, haberi jam non debeat fornicarius; sed qualiscumque 
vita ejus accepta sit Deo; et ideo addidit Apostolus: Non utique fornicariis 
hujus mundi; et infra: Si quis frater nominatur fornicator, aut avarus, 
aut idolis serviens, aut maledicus, aut ebriosus, aut rapax; cum ejusmodi 
nec cibum quidem sumere. Quid enim mihi de iis, qui foris sunt, judicare? 
Et ad Ephesios: Fornicatio autem, et omnis immunditia, et avaritia nec 
nominetur in vobis, sicut decet sanctos. Et statim subinfert: Hoc 
enim scitote quod omnis impudicus, aut immundus, aut avarus, quod est idololatria, 
non habet haereditatem in regno Christi et Dei. De baptizatis utique 
dictum liquet; ipsi enim accipiunt haereditatem, qui baptizantur in morte 
Christi,
-12)

     1111: (Ephes. V, 3)

     1112: (Ibid., 5)

-----------------------------------------------------------
et consepeliuntur cum ipso, ut cum ipso resurgant. Ideo haeredes 
Dei, cohaeredes Christi sunt: haeredes Dei; quia transcribitur in eos Dei 
gratia: cohaeredes Christi; quia renovantur in vitam ipsius: haeredes quoque 
Christi; quia datur illis per mortem ipsius tamquam testatoris haereditas.
        

          12.
          Isti igitur magis sibi debent attendere, qui habent quod possint 
amittere, quam qui non habent. Isti majore agere custodia, isti cavere 
vitiorum illecebras, erroris incitamenta debent, quae maxime ex cibo potuque 
oriuntur. Denique sedit populus manducare et bibere, et surrexerunt ludere.
        

          13.
          Ipse quoque Epicuru quem isti sibi magis
-----------------------------------------------------------
sequendum quam apostolos putant, assertor voluptatis, etsi neget invectricem 
mali esse voluptatem, non negat tamen ex ea fieri quaedam, ex quibus generentur, 
mala: denique nec luxuriosorum vitam reprehensibilem videri, quae repleatur 
delectationibus; nisi vel doloris, 1026 vel mortis quatiatur metu. Atque 
hic quam alienus a vero sit, etiam hinc deprehenditur, quod voluptatem 
in homine Deo auctore creatam asserit principaliter, sicut Philomarus ejus 
sectator in epitomis suis disputat, et hujus allegat Stoicos esse auctores 
sententiae.
        

          14.
          Sed hoc divina Scriptura redarguit, quae serpentis insidiis atque 
illecebris infusam Adae atque Evae voluptatem docet. Siquidem ipse 
serpens voluptas sit, et ideo variae ac lubricae,
-----------------------------------------------------------
et velut veneno quodam corruptelarum infectae passiones voluptatis sint. 
Appetentia igitur voluptatis constat deceptum Adam excidisse a mandato 
Dei, et fructu gratiae. Quomodo igitur voluptas ad paradisum revocare nos 
potest, quae sola nos paradiso exuit?
        

          15.
          Unde et Dominus Jesus volens nos adversus diaboli tentamenta 
fortiores reddere, certaturus jejunavit; ut sciremus quia aliter 
illecebras mali non possumus vincere. Denique ipse diabolus primum tentamentorum 
suorum spiculum de voluptate intorsit, dicens: Si Filius Dei es, dic ut 
lapides isti panes fiant. Unde ait Dominus: Non in pane solo vivit 
homo, sed in omni verbo Dei, et noluit facere cum posset, ut magis lectionis 
studio
-----------------------------------------------------------
quam voluptati intendere nos salutari praecepto doceret. Et quia isti jejunandum 
negant, qua causa Christus jejunaverit, astruant; nisi ut nobis exemplo 
esset ejus jejunium. Denique in posterioribus docuit non facile malum posse, 
nisi nostro vinci jejunio, dicens: Hoc genus daemoniorum non ejicitur, 
nisi in oratione et jejunio.
        

          16.
          Quid etiam sibi vult Scriptura, quae docet jejunasse Petrum, 
et jejunanti atque oranti de baptizandis gentibus revelatum mysterium; 
nisi ut ostenderet etiam ipsos sanctos, cum jejunant,
-----------------------------------------------------------
tunc fieri praestantiores? Denique Moyses cum jejunaret, Legem accepit. 
Et ideo Petrus cum jejunaret, edoctus est novi Testamenti gratiam. Daniel 
quoque jejunii merito ora clausit leonum, futurorumque temporum vidit negotia. 
Aut quae nobis salus esse potest, nisi jejunio eluerimus peccata nostra; 
cum Scriptura dicat: Jejunium, et eleemosyna a peccato liberat!
        

          17.
          Qui sunt ergo hi praeceptores novi, qui meritum excludant jejunii? 
Nonne gentilium vox ista est dicentium: Manducemus et bibamus. Quos bene 
irridet Apostolus dicens: Si secundum hominem pugnavi Ephesi ad bestias, 
quid mihi prodest, si mortui non resurgunt? Manducemus 1027 et bibamus;
-----------------------------------------------------------
cras enim moriemur, hoc est: Quid mihi profuit usque ad mortem contentio, 
nisi ut hominem redimerem meum? Quia frustra redimitur, si nulla est spes 
resurrectionis. Ac per hoc, spe omni resurrectionis amissa, manducemus 
et bibamus: non amittamus fructum praesentium, qui futurorum nullum tenemus. 
Illorum ergo est cibis et potibus indulgere, qui nihil post mortem suam 
sperant.
        

          17.
          Denique Epicurei dicunt assertores voluptatis, quia mors nihil 
ad nos; quod enim dissolvitur, insensibile est: quod autem insensibile, 
nihil ad nos. Quo demonstrant corpore se tantum, non mente vivere: nec 
animae fungi, sed carnis solius munere, qui secessione animae corporisque 
dissolvi munus suae vitae omne existiment, perire merita virtutum,
-----------------------------------------------------------
atque animae omnem vigorem, totos se deficere cum corporis sensu, nihil 
reliquiarum superesse animae, cum ipsum corpus non statim resolvatur. Prius 
ergo dissolvitur anima quam corpus; cum secundum suam opinionem vel carnem 
et ossa considerare debeant, quae post mortem supersunt: secundum veram 
autem assertionem negare non debeant resurrectionis gratiam?
        

          18.
          Merito ergo hos redarguens Apostolus, monet nos ne talibus labamur 
opinionibus, dicens: Nolite seduci, corrumpunt mores bonos colloquia mala. 
Sobrii
-----------------------------------------------------------
estote juste, et nolite peccare; ignorantiam enim Dei quidam habent. 
Bonum ergo sobrietas; quia peccatum ebrietas est.
        

          19.
          Quid quod ille ipse Epicurus defensor voluptatis, cujus ideo 
frequentem facimus mentionem, ut hos aut gentilium discipulos, et epicuream 
probemus sectam sequi: aut illum ipsum, quem ipsi philosophi a suo excludunt 
consortio tamquam patronum luxuriae, tolerabiliorem his esse doceamus? 
Clamat ergo ille, ut Demarchus asserit, quia non potationes, neque comessationes, 
nec filiorum soboles, nec feminarum copulae, nec piscium copia aliorumque 
hujusmodi, quae splendido usui parantur convivii, suavem vitam faciant, 
sed sobria disputatio. Denique addidit quod ii copiis convivii moderate 
utantur, qui
-----------------------------------------------------------
non immoderate eas quaerunt. Succo solo et pane vel aqua qui libenter utitur, 
despuit deliciarum epulas; quia multae ex his generantur molestiae. Etiam 
alibi dicunt: Non immoderatae epulae, non potationes voluptatis suavitatem 
generant, sed continens vita. 1028
        

          20.
          Cum igitur illos abdicaverit philosophia, hos non excludit Ecclesia? 
Si quidem et illi, quod malae causae habent, se assertionibus suis impugnant 
frequenter. Nam etsi principalis eorum sententia sit quod nullam suavitatem 
voluptatis putent, nisi quae cibo potuque percipiatur; tamen intelligentes 
in tam reprehensibili definitione versari se sine summo dedecore non posse, 
ac deseri ab omnibus, fuco quodam probabilium disputationum eam colorare 
voluerunt; adeo ut diceret quidam ex iis:
-----------------------------------------------------------
Dum studemus delectationi per epulas et cantus, amisimus eam quae per verbi, 
quo solo salvi esse possumus, infunditur perceptionem.
        

          21.
          Nonne isti dispares, discolores in hac multiformi disputatione 
nobis videntur? Quos adeo Scriptura condemnat, ut non praeterierit eos, 
quos Apostolus redarguebat, dicente Luca in Actibus apostolorum, qui eum 
librum historico stylo scripsit: Quidam autem epicurei et stoici philosophi 
disputabant cum eo, et quidam dicebant: Quid sibi vult hic
-----------------------------------------------------------
seminiverbius? Alii autem: Novorum daemoniorum videtur pronuntiator esse.
        

          22.
          Ex hoc tamen numero non immunis gratiae abiit Apostolus. Siquidem 
etiam Dionysius Areopagites cum Damari uxore sua, aliisque multis credidit. 
Itaque illi doctissimorum et eloquentium coetus simplici disputatione victos 
se esse credentium exemplo manifestarunt. Quid igitur sibi isti volunt, 
qui tentant eos pervertere, quos acquisivit Apostolus, quos redemit Christus 
sanguine suo? Quod asserunt baptizatos intendere non debere virtutum disciplinis, 
nihil illis obesse comessationes, nihil voluptatum affluentiam, insipientes 
esse eos qui iis careant: virgines oportere nubere, filios facere: similiter 
et viduas iterare, quod semel male virili admixtione expertae
-----------------------------------------------------------
sint; etiamsi se continere possint, errare eas quae nolint iterare copulam.
        

          23.
          Quid ergo? Placet ut hominem exuentes, induamus pecudem: et exspoliantes 
Christum, vestiamur aut supervestiamur amictus diaboli? Sed cum ipsi doctores 
gentium ne honestatem quidem cum voluptate copulandam putaverint, eo quod 
pecudem viderentur cum homine includere: nos ut belluinos usus humano infundamus 
pectori, et rationabili menti inscribamus irrationabiles ritus ferarum?
          24 et 25. Quamquam multa genera sint animantium, 1029 quae amisso 
pari, concubitu indulgere nesciant, et tamquam solitariae vitae aevum exigant: 
plurima quoque herbis vescantur simplicibus, nec alias nisi fonte puro 
sitim restinguere noverint:
-----------------------------------------------------------
canes quoque videas frequenter interdicto cibo temperare solitos; ut jejuna 
fame ora suspendant, si imperetur abstinentia. Ab hoc igitur revocantur 
homines, quod didicerunt per hominem etiam mutae non praevaricari bestiae?
        

          26.
          Quid autem pulchrius abstinentia, quae facit etiam juventutis 
annos senescere; ut fiat morum senectus? Namque ut redundantia ciborum 
ac temulentia etiam maturior aetas calescit; ita mitigatur juventutis ferocitas 
epularum parcimonia, irriguoque
-----------------------------------------------------------
fontis. Exterior ignis aquae infusione extinguitur, non mirum si etiam 
interior aestus corporis fluviali potu refrigeratur; cibo enim flamma alitur 
ac deficit. Siquidem fenum, stipula, lignum, oleum, atque hujusmodi alimenta 
ignis sunt, quibus pascitur: ea si detrahas, vel non suggeras, etiam ignis 
sopitur. Similiter ergo vapor corporis cibo alitur aut minuitur: cibo excitatur, 
cibo solvitur. Luxuria igitur mater libidinis est.
        

          27.
          Quid quod naturae conveniens temperantia est, atque illi divinae 
legi, quae in ipso rerum ortu omnium fontes potui, fructus arborum esui 
dedit? Vinum post diluvium justus ad tentationem sui reperit. Utamur 
ergo temperantiae naturali cibo, utinamque possimus! Sed quia non omnes 
fortes,
-----------------------------------------------------------
ideo Apostolus ait: Vino modico utere propter frequentes tuas infirmitates. 
Non ergo propter voluptatem bibendum est, sed propter infirmitatem. Pro 
remedio igitur parcius, non pro deliciis redundantius.
        

          28.
          Denique Elias, quem Dominus ad virtutis erudiebat perfectionem, 
ad caput suum collyridam et vas aquae reperit, et ideo in virtute escae 
illius quadraginta diebus jejunavit. Patres nostri, cum mare transirent 
pedibus, aquam, non vinum bibebant. Daniel et Hebraei pueri patrio 
cibo, et aquae potu, ille furorem leonum repressit, illi ardentem ignem 
innoxio videre tactu circa membra sua pasci.
        

          29.
          Et quid de viris loquar? Judith luxurioso Holophernis haudquaquam 
inflexa convivio, solo titulo sobrietatis desperatum lacertis virilibus 
reportavit
-----------------------------------------------------------
triumphum, patriam obsidione exuit, ducem militiae suis manibus occidit. 
Exemplum evidens, quod et illum terribilem populis bellatorem virum luxuria 
sua emollivit, et hanc feminam temperantia cibi fortiorem 1030 viris fecit. 
Non hic in sexu suo victa est natura, sed in cibo suo vicit. Esther regem 
superbum suis inclinavit jejuniis. Anna octoginta quatuor annos in 
viduitate sua jejuniis et obsecrationibus in templo die ac nocte serviens, 
Christum agnovit, quem Joannes abstinentiae magister et quidam novus 
terrarum angelus annuntiavit.
        

          30.
          O stultum Elisaeum qui silvestribus grumis
-----------------------------------------------------------
et amaris pascebat prophetas! immemorem Scripturarum Esdram, qui 
memoria Scripturas reddidit! insipientem Paulum, qui gloriatur in 
jejuniis; si nihil prosunt jejunia!
        

          31.
          Sed quomodo non prosunt, quibus vitia purgantur? Quae si deferas 
cum humilitate, cum misericordia, ut Esaias Spiritu divino locutus est, 
ossa tua pinguescent, et eris sicut hortus ebrius. Pinguescit igitur 
anima tua, virtutesque ejus spiritali adipe jejunii, et fructus tui multiplicantur 
ubertate mentis tuae; ut sit in te sobrietatis ebrietas, sicut illud est 
poculum, de quo ait Propheta: Et poculum tuum inebrians quam praeclarum 
est!
-----------------------------------------------------------

        

          32.
          Sed non illa solum laudabilis, quae parca est ciborum temperantia, 
sed etiam illa quae concupiscentiae. Denique scriptum est: Post concupiscentias 
tuas ne eas, et a voluptate tua vetare. Si dederis animae tuae concupiscentiam, 
gaudio eris inimicis tuis; et infra: Vinum et mulieres apostatare 
faciunt etiam sapientes. Unde et Paulus etiam in ipsis conjugiis 
temperantiam docet; est enim velut quidam adulter incontinens in 
matrimonio, qui legem Apostolicam praevaricatur.
        

          33.
          Quid autem loquar quanta sit virginitatis gratia, quae meruit 
a Christo eligi, ut esset etiam corporale Dei templum, in qua corporaliter, 
ut legimus, habitavit plenitudo divinitatis? Virgo genuit mundi salutem, 
virgo peperit vitam universorum. Sola ergo non debet esse virginitas, quae 
omnibus in Christo profuit? Virgo portavit,
-----------------------------------------------------------
quem mundus iste capere ac sustinere non potest. Qui cum ex Mariae nasceretur 
utero, genitalis tamen septum pudoris, et intemerata virginitatis conservavit 
signacula. Itaque in Virgine Christus reperit, quod suum esse vellet, quod 
sibi omnium Dominus assumeret. Per virum autem et mulierem caro ejecta 
de paradiso, per virginem juncta est Deo.
        

          34.
          Quid de altera Moysi sorore Maria loquar, quae feminei dux agminis, 
pedes transmisit pelagi freta? Quo munere autem venerabilis Thecla 
etiam leonibus fuit; ut ad pedes 1031 praedae suae stratae impastae bestiae 
sacrum deferrent jejunium; nec procaci oculo virginem, nec ungue violarent
-----------------------------------------------------------
aspero; quoniam et ipso aspectu virginitatis violatur sanctitas.
        

          35.
          Denique qua reverentia virginitatis locutus est sanctus Apostolus: 
De virginibus praeceptum Domini non habeo, consilium autem do, tamquam 
misericordiam consecutus a Domino. Praeceptum non habet, consilium 
habet; non enim praecipitur, quod supra legem est: sed magis dato suadetur 
consilio. Nec auctoritas praesumitur, sed demonstratur gratia: nec a quocumque 
demonstratur, sed ab eo qui misericordiam Domini meruit. Horum ergo meliora 
quam apostolorum consilia? Apostolus dicit: Consilium do; isti dissuadendum 
putant, ne qua studeat virginitati.
        

          36.
          Cujus quantam laudem brevi versiculo propheta
-----------------------------------------------------------
expresserit, vel potius Christus in propheta, debemus cognoscere. Hortus, 
inquit, clausus soror mea Sponsa, hortus clausus, fons signatus. 
Christus hoc dicit ad Ecclesiam, quam vult esse virginem, sine macula, 
sine ruga. Bonus hortus virginitas, quae plurimos boni ferat fructus odoris. 
Hortus clausus; quia undique vallata est muro castitatis. Fons signatus; 
eo quod virginitas sit fons et origo pudicitiae, quae inviolata custodiat 
integritatis signacula: in quo fonte imago Dei luceat; quia cum munditia 
corporis congruit etiam puritas simplicitatis.
        

          37.
          Nec potest dubitare quisquam quod Ecclesia virgo sit, quam etiam 
in Corinthiis despondit apostolus Paulus, virginem castam assignare 
Christo. In superiore igitur epistola dat consilium,
-----------------------------------------------------------
et existimat bonum esse munus virginitatis; ut nullis instantis saeculi 
turbetur necessitatibus, nulla illuvie coinquinetur, nullis exagitetur 
procellis: in posteriore sponsor est Christo, quod virginitatem Ecclesiae 
in illius plebis consignare possit integritate.
        

          38.
          Responde mihi nunc, Paule, qua ratione propter instantem necessitatem 
des consilium? Quoniam qui sine uxore est, sollicitus, inquit, est 
quae Domini sunt, quomodo placeat Deo. Et addidit: Et mulier innupta 
et virgo cogitat quae sunt Domini; ut sit sancta corpore et spiritu. 
Habet igitur murum suum adversus mundi hujus turbines, et ideo septo divinae 
munita protectionis nullis saeculi flabris inquietatur.
-----------------------------------------------------------
Bonum ergo consilium; quia in consilio utilitas est, in praecepto laqueus. 
Consilium invitat voluntarios, praeceptum astringit invitos. Si qua ergo 
secuta fuerit consilium, et eam non poenituerit, acquisivit utilitatem: 
si quam vero poenituerit, non habet quod accuset Apostolum; ipsa enim de 
infirmitate sua judicare debuit: et ideo sibi voluntatis suae rea est, 
cujus graviore quam ferre posset, laqueo se ac nodo ligavit.
        

          39.
          Itaque tamquam bonus medicus, qui et fortibus stabilitatem virtutis 
conservare cupiat, et infirmis salubritatem dare, aliis dat consilium, 
aliis demonstrat
-----------------------------------------------------------
remedium: Qui infirmus est, 1032 olera manducet, accipiat uxorem: 
qui validior est, fortiorem virtutis cibum expetat. Meritoque adjunxit: 
Nam qui statuit in corde suo firmus, non habens necessitatem, potestatem 
autem habens suae voluntatis; et hoc judicavit in corde suo servare virginem 
suam, bene facit. Igitur et qui matrimonio jungit virginem suam, bene facit: 
et qui non jungit, melius facit. Mulier vincta est legi, quanto tempore 
vir ejus vivit. Quod si dormierit vir ejus, liberata est: cui vult nubat, 
tantum in Domino. Beatior autem erit, si sic permanserit, secundum meum 
consilium; puto enim, et ego Spiritum Dei habeo. Hoc est consilium 
Dei habere, explorare diligenter omnia, et quae meliora sunt, suadere; 
quae tutiora,
-----------------------------------------------------------
demonstrare.
        

          40.
          Providus ductor multas ostendit vias, ut qua vult unusquisque, 
quam sibi accommodam arbitratur, incedat; dummodo occurrat, quo possit 
in castris praetendere. Bona virginitatis via, sed sublimis et ardua validiores 
requirit. Bona etiam viduitatis, non tam difficilis, ut superior: sed confragosa 
et aspera cautiores exigit. Bona etiam matrimonii, plana et directa longiore 
circuitu ad castra sanctorum pervenit, ea plurimos recipit. Sunt ergo virginitatis 
praemia, sunt merita viduitatis, est etiam conjugali pudicitiae locus. 
Gradus singularum sunt et incrementa virtutum.
        

          41.
          State igitur in corde vestro, ne quis vos subruat, ne quis possit 
subvertere. Docuit nos Apostolus
-----------------------------------------------------------
quid sit stare, hoc est, quod Moysi dictum est: Locus enim in quo tu stas, 
terra sancta est; nemo enim stat, nisi qui fide stat, nisi qui fixus 
stat sui cordis sententia. Alibi quoque legimus: Tu autem hic sta mecum. 
Utrumque ad Moysen a Domino dictum est, et: Ubi tu stas, terra sancta est; 
et: Hic sta mecum, hoc est, mecum stas, si stes in Ecclesia. Ipse enim 
locus est sanctus, ipsa terra fecunda sanctitatis, et opima virtutum messibus.
        

          42.
          Sta ergo in Ecclesia, sta ubi tibi apparui, ibi ego tecum sum. 
Ubi est Ecclesia, ibi firmissima statio tuae mentis est: ibi fundamentum 
animi tui, ubi tibi de rubo apparui. Tu rubus, ego ignis: ignis in rubo, 
ego in carne. Propterea ignis, ut tibi luceam,
-----------------------------------------------------------
ut tuas spinas, ut tua peccata consumam, et meam tibi demonstrem gratiam.
        

          43.
          Stantes ergo in corde vestro lupos fugate ab Ecclesia quaerentes 
praedam tollere. Non sit in vobis desidia, non sit pravum os, lingua amarior. 
Nolite in concilio vanitatis sedere; scriptum est enim: Non sedi in concilio 
vanitatis. Nolite audire detrahentes de proximis; ne dum auditis 
alios, provocemini; ut et ipsi derogetis proximis, et dicatur unicuique 
vestrum: Sedens adversus fratrem tuum detrahebas.
        

          44.
          Sedentes detrahunt, stantes autem Dominum
-----------------------------------------------------------
benedicunt, quibus dicitur: Ecce nunc benedicite Dominum, omnes servi Domini, 
qui statis in domo Domini. Qui sedet, ut de corporeo usu loquar, 
quasi otioso resolvitur corpore, atque 1033 intentionem mentis relaxat. 
Stat autem speculator providus, explorator impiger, pervigil custos, qui 
praetendit in castris. Bellator quoque strenuus ante exspectatum stat in 
agmine, qui vult adversarii consilia praevenire.
        

          45.
          Qui stat, videat ne cadat. Qui stat, obtrectare nescit; 
otiosorum etenim fabulae sunt, quibus obtrectatio seritur, malignitas proditur. 
Unde ait Propheta: Odio habui congregationem malignorum, et cum impiis 
non sedebo. Et in trigesimo sexto psalmo, quem praeceptis refersit
-----------------------------------------------------------
moralibus, in principio statim posuit: Noli malignari inter malignantes, 
neque aemulatus fueris facientes iniquitatem. Malignitas plus nocet 
quam malitia; quia malignitas nec puram simplicitatem habet, nec apertam 
malitiam: sed absconditam malevolentiam. Difficilius autem caventur occulta, 
quam quae sunt cognita. Unde et Salvator noster a spiritibus malignis cavendum 
admonet, quod nos blandarum specie voluptatum capiant, caeterarumque rerum 
simulatione; cum ad ambitionem, honorem, avaritiam, divitias, ad superbiam 
potentiae lenocinia praetendunt.
        

          46.
          Itaque cum in omni actu, tum maxime in episcopi petitione abesse 
debet malignitas, in quo vita formatur omnium; ut placido et pacifico judicio
-----------------------------------------------------------
praeferatur vir omnibus, qui eligatur ex omnibus, et qui medeatur omnibus: 
Etenim mansuetus homo, cordis medicus est. Cujus se medicum etiam 
Dominus in Evangelio locutus est, dicens: Non opus est sanis medicus, sed 
iis qui male habent.
        

          47.
          Bonus medicus, qui infirmitates nostras suscepit, sanavit aegritudines; 
et tamen iste, sicut est scriptum, non se honorificavit fieri summum sacerdotem: 
sed qui locutus est ad eum, Pater dixit: Filius meus es tu, ego hodie genui 
te. Sicut et alibi dicit: Tu es sacerdos in aeternum secundum ordinem 
Melchisedech. Qui quoniam typus futurus erat sacerdotum omnium, ideo carnem 
suscepit; ut in diebus carnis suae preces et supplicationes
-----------------------------------------------------------
Deo Patri cum magna voce et lacrymis offerret: et ex iis quae passus est, 
quamvis esset Filius Dei, discere videretur, obedientiam, quam nos doceret, 
ut nobis fieret auctor salutis. Denique consummatis
-----------------------------------------------------------
passionibus, tamquam consummatus ipse, sanitatem dedit omnibus, peccatum 
tulit omnium.
        

          48.
          Ideo et Aaron sacerdotem ipse elegit, ut non humana cupiditas 
in eligendo sacerdote praeponderaret, sed gratia Dei, non voluntaria oblatio: 
nec propria assumptio, sed coelestis vocatio; ut is offerat munera pro 
peccatis, qui possit affici pro peccantibus: quia et ipse, inquit, gestat 
infirmitatem. Non sibi quis honorem debet sumere, sed vocari a Deo, sicut 
et Aaron; et ita Christus non exegit, sed accepit sacerdotium. 1034
        

          49.
          Denique cum ab Aaron per genus ducta successio, generis magis 
teneret haeredes, quam justitiae consortes; propterea ad typum illius Melchisedech, 
quem in veteri testamento legimus,
-----------------------------------------------------------
verus Melchisedech, verus rex pacis, verus rex justitiae venit; hoc enim 
habet nominis interpretatio, sine patre, sine matre, sine generationis 
enumeratione, neque initium dierum, neque finem vitae habens: quod 
et ad Filium Dei refertur, qui matrem in illa divina generatione nescivit, 
patrem in hoc virginis Mariae partu ignoravit; ex Patre solo natus ante 
saecula, ex Virgine sola ortus in hoc saeculo, initium dierum habere utique 
non potuit, qui erat in principio. Quomodo autem vitae finem haberet, qui 
vitae auctor omnibus est? Ipse principium et finis omnium. Sed refertur 
et ad exemplum, ut tamquam sine patre et sine matre sacerdos esse debeat; 
in quo non generis nobilitas, sed morum eligatur gratia, et virtutum praerogativa.
        

          50.

-----------------------------------------------------------
Sit in eo fides, et morum maturitas: non alterum sine altero, sed utrumque 
in uno cum bonis operibus conveniat et factis. Unde nos apostolus Paulus 
eorum vult esse imitatores, qui per fidem, inquit, et patientiam 
possident repromissiones Abrahae, qui per patientiam promissae sibi benedictionis 
meruit accipere et possidere gratiam. Imitatores nos sancti Aaron David 
propheta debere esse admonet, qui eum inter sanctos Domini ad imitandum 
nobis constituit, dicens: Moyses et Aaron in sacerdotibus ejus, et Samuel 
inter invocantes nomen ejus.
        

          51.
          Dignus plane vir qui sequendus proponatur omnibus; nam cum dira 
mors propter contumaces
-----------------------------------------------------------
in plebem serperet, medium se inter viventes morientesque objecit; ut mortem 
statueret, nec plures perirent. Vere vir mentis et animi sacerdotalis, 
qui se pro Domini grege quasi
-----------------------------------------------------------
pastor bonus pio objiceret affectu. Itaque infregit aculeum mortis, impetum 
tenuit, transitum negavit. Pietas meritum adjuvit, quia pro ipsis se obtulit, 
qui resistebant.
        

          52.
          Discant igitur dissidentes timere Domini commotionem, sacerdotes 
placare. Quid? Dathan et Abiron et Core nonne propter dissensionem hiatus 
terrae absorbuit? Nam cum instigassent Core et Dathan et Abiron ducentos 
quinquaginta viros adversus Moysen et Aaron, ut separarent se ab iis, insurrexerunt 
illi dicentes: Satis sit vobis quod tota Synagoga, omnes sancti, et in 
ipsis Dominus.
        

          53.
          Unde iratus Dominus locutus est ad omnem Synagogam. Consideravit 
et novit Dominus qui sunt
-----------------------------------------------------------
ejus, et sanctos adduxit ad se: et quos non elegit, non adduxit ad 
se. Et jussit Dominus, ut eligerent sibi arulas, et incensum ponerent Core 
et omnes, qui cum eo insurrexerant adversum Moysen et Aaron sacerdotes 
Domini; ut qui electus esset a Domino, ipse 1035 sanctus confirmaretur 
inter levitas Domini.
        

          54.
          Et dixit Moyses ad Core: Audite me, filii Levi, numquid hoc pusillum 
est vobis, quod separavit vos Deus a synagoga Israel, et adduxit vos ad 
se, ut ministraretis ministeria Tabernaculi Domini? Et infra: Quaeritis 
sacerdotio fungi, sic tu et omnis synagoga tua congregata ad Deum? Et Aaron 
quid est, quia murmuratis de eo?
        

          55.
          Consideratis igitur, quae offensionis causae
-----------------------------------------------------------
exstiterint, quod sacerdotio fungi indigni vellent, et propterea dissiderent, 
quod immurmurarent improbantes in sacerdotis sui electione judicium Dei: 
propterea totum populum metus ingens corripuit, poenae terror involvit 
universos. Obsecrantibus tamen omnibus, ne paucorum insolentia omnes perirent, 
designantur sceleris rei, et a totius populi corpore ducenti quinquaginta 
cum auctoribus suis separantur viri, immugiens terra in medio plebis scinditur, 
aperitur in profundum sinus, abripiuntur noxii, et ita ab omnibus mundi 
hujus ablegantur elementis; ut nec aerem haustu, nec coelum visu, nec mare 
tactu, nec terram contaminarent sepulcro.
        

          56.
          Cessavit poena, non cessavit malitia: ex hoc ipso immurmuratio 
exorta populi, quod per sacerdotes
-----------------------------------------------------------
perisset populus. Qua indignatione Dominus perdidisset omnes, nisi Moysi 
et Aaron primo precibus inflexus, post etiam objectu sacerdotis sui Aaron 
maluisset ingratos majore veniae pudore donare iis, quorum abnuebant gratiam.
        

          57.
          Ipsa prophetissa Maria, quae cum fratribus pede transmeaverat 
freta maris, quia Aethiopissae mysterium
-----------------------------------------------------------
adhuc nesciens, immurmuraverat adversus fratrem Moysen, leprae maculis 
inhorruit; ut vix tanto esset absoluta contagio; nisi Moyses rogasset. 
Quamvis ad typum Synagogae illa refertur admurmuratio, quae Aethiopissae 
istius, id est, Ecclesiae ex gentibus sacramentum ignorans; quoditiano 
immurmurat convicio, et invidet ei plebi, cujus fide etiam ipsa exuetur 
a perfidiae suae lepra, secundum quod legimus, quia caecitas ex parte in 
Israel contigit, donec plenitudo gentium intraret, et sic omnis Israel 
salvus fieret.
        

          58.
          Et ut advertamus quia in sacerdotibus divina magis quam humana 
operatur gratia, una ex multis, quas Moyses per Tribus acceperat et recondiderat 
virga Aaron floruit: atque ita divini judicii munus
-----------------------------------------------------------
spectandum in sacerdote populus advertit, ac destitit parem sibi humano 
judicio vindicare gratiam, qui ante parem sibi praerogativam competere 
arbitrabatur. Virga autem illa quid aliud ostendit, nisi quod numquam sacerdotalis 
marcescat gratia, et in summa humilitate habeat in suo munere commissae 
sibi florem potestatis, vel quia id quoque ad mysterium refertur? Nec otiose 
prope exitum vitae Aaron sacerdotis hoc factum putamus. Declarari videtur 
populus senior, sacerdotalis longaevae infidelitatis vetustate cariosus, 
quod ultimis temporibus imitatione Ecclesiae 1036 reformatus in studia 
fidei et devotionis, emortuum jam tot saeculis rediviva gratia florem remittat.
        

          59.
          Quid autem illud significat, quod post defunctum
-----------------------------------------------------------
Aaron non universo populo, sed soli Moysi qui est in sacerdotibus Domini, 
imperavit Deus ut exuviis Aaron sacerdotis filium ejus indueret Eleazarum; 
nisi ut cognosceremus quod sacerdos sacerdotem consecrare debeat, et ipse 
eum induere vestimentis, hoc est, virtutibus sacerdotalibus: ac tunc si 
nihil ei deesse indumentorum adverterit sacerdotalium, et apte quadrare 
omnia, sacris eum adhibeat altaribus? Supplicaturus enim pro populo, eligi 
a Domino, et probari debet a sacerdotibus; ne quid sit, quod in ipso graviter 
offendat, cujus officium est pro aliorum offensa intervenire. Neque enim 
mediocris virtus sacerdotalis est, cui cavendum non solum ne gravioribus 
flagitiis sit affinis, sed ne minimis quidem; ut sit promptus ad misericordiam,
-----------------------------------------------------------
promissum non remordeat, lapsum revocet, compatiatur dolori, mansuetudinem 
teneat, pietatem diligat, iram repellat vel decoquat: sit quidam lituus 
plebis excitandae ad devotionem, mirificandae ad tranquillitatem.
        

          60.
          Vetus dictum est: Assuesce unus esse; ut vita tua quamdam picturam 
exprimat, eamdem servans
-----------------------------------------------------------
semper imaginem, quam acceperit. Quomodo potest unus esse, qui nunc iracundia 
inflammatur, nunc indignatione gravi exaestuat, nunc vultu excandescit, 
nunc pallore immutatur, per momenta varius et discolor? Sed esto, sit naturae 
irasci, aut plerumque causae; hominis est tamen temperare iracundiam, non 
leonino raptari furore, ut non norit mansuescere, clamores non serere, 
nec acerbare familiare jurgium; scriptum est enim: Vir iracundus effodit 
peccatum. Non est unus duplici corde, non est unus qui se cohibere 
nescit in iracundia, de quo pulchre David ait: Irascimini, et nolite peccare. 
Non iram imperat, sed indulget naturae: quam homo praevenire non potest, 
mitigare potest. Ergo etsi irascimur, affectus noster
-----------------------------------------------------------
motum recipiat secundum naturam, non peccatum praeter naturam. Quis enim 
ferat, si ipse se gubernare nequeat, qui alios gubernandos receperit?
        

          61.
          Ideoque Apostolus formam dedit, quia et episcopum esse oportet 
irreprehensibilem; et alibi ait: Oportet enim episcopum sine crimine 
esse, sicut Dei dispensatorem, non superbum, non iracundum, non vinolentum, 
non percussorem, non turpis lucri cupidum. Nam quomodo conveniunt 
sibi dispensantis misericordia, et cupientis avaritia?
        

          62.
          Haec posui, quae cavenda acceperim: virtutum autem magister Apostolus 
est, qui cum patientia redarguendos doceat contradicentes, qui unius uxoris 
virumpraecipiat esse, non quo exsortem excludat
-----------------------------------------------------------
conjugii (nam hoc supra legem praecepti est), sed ut conjugali castimonia 
servet ablutionis suae gratiam: neque iterum 1037 ut filios in sacerdotio 
creare Apostolica invitetur auctoritate; habentem enim
-----------------------------------------------------------
dixit filios, non facientem neque conjugium iterare.
        

          63.
          Quod ideo non praetermisi, quia plerique ita argumentantur unius 
uxoris virum dici post baptismum habitae; eo quod baptismo vitium sit ablutum, 
quo afferebatur impedimentum. Et vitia quidem atque peccata diluuntur omnia; 
ut si quis contaminaverit suum corpus cum plurimis, quas nulla conjugii 
lege sociaverit, remittantur ei omnia: sed conjugia non resolvuntur, si 
quis iteraverit; culpa enim lavacro, non lex solvitur: nulla enim culpa 
conjugii; sed lex est. Quod legis et igitur non remittitur, quasi culpa: 
sed tenetur, quasi lex. Ideo et Apostolus legem posuit, dicens: Si quis 
sine crimine est, unius uxoris vir. Ergo qui sine crimine est, unius 
uxoris vir, tenetur ad legem sacerdotii
-----------------------------------------------------------
suscipiendi: qui autem iteraverit conjugium, culpam quidem non habet coinquinati, 
sed praerogativa exuitur sacerdotis.
        

          64.
          Diximus quid legis sit, dicamus etiam quid rationis. Sed prius 
cognoscamus non solum hoc Apostolum de episcopo et presbytero statuisse, 
sed etiam Patres in concilio Nicaeni tractatus addidisse, neque clericum 
quemquam debere esse, qui secunda conjugia sortitus sit. Quomodo enim potest 
consolari viduam, honorare, cohortari ad custodiendam viduitatem, servandam 
marito fidem, quam ipse priori conjugio non reservaverit? Aut quid interesset 
inter populum et sacerdotem, si iisdem astringerentur legibus? Debet praeponderare 
vita sacerdotis, sicut praeponderat gratia; nam qui alios praeceptis suis 
ligat,
-----------------------------------------------------------
debet ipse legitima praecepta in se custodire.
        

          65.
          Quam resistebam ne ordinarer! Postremo cum cogerer, saltem ordinatio 
protelaretur! Sed non valuit praescriptio, praevaluit impressio. Tamen 
ordinationem
-----------------------------------------------------------
meam occidentales episcopi judicio, orientales etiam exemplo probarunt. 
Et tamen neophytusprohibetur 1038 ordinari, ne extollatur superbia. 
Si dilatio ordinationi defuit, vis cogentis est; si non deest humilitas 
competens sacerdotio, ubi causa non haeret, vitium non imputatur.
        

          66.
          Quod si in aliis Ecclesiis tanta suppetit ordinandi sacerdotis 
consideratio, quanta cura expetitur in Vercellensi Ecclesia, ubi duo pariter 
exigi videntur ab episcopo, monasterii continentia, et disciplina Ecclesiae? 
Haec enim primus in occidentis partibus diversa inter se Eusebius sanctae 
memoriae conjunxit; ut et in civitate positus instituta nonachorum teneret, 
et Ecclesiam regeret jejunii sobrietate.
-----------------------------------------------------------
Multum enim adjumenti accedit ad sacerdotis gratiam, si ad studium abstinentiae, 
et ad normam integritatis juventutem astringat, et versantes intra urbem 
abdicet usu urbis et conversatione.
        

          67.
          Hinc illi processerunt viri, Elias, Elisaeus, Joannes, Elisabeth, 
qui pelliceis tunicis et caprinis exuviis induti, inopes atque egentes, 
angustiis et doloribus afflicti, in solitudinibus errabant, inter alta 
et condensa montium, invia rupium, speluncarum horrida, fovearum vadosa, 
quorum conversatione dignus orbis terrarum non erat. Hinc illi Daniel, 
Ananias, Azarias, Misael, qui in aula regia pascebantur, jejunio alebantur 
tamquam in desertis, cibo aspero, potuque obvio. Meritoque regii servuli 
regnis praevaluerunt, et captivitatem decusso jugo
-----------------------------------------------------------
contempserunt, potestates subegerunt, elementa vicerunt, naturam ignis 
exstinxerunt, hebetarunt flammas, obtuderunt aciem gladii, strinxerunt 
leonum ora; et ubi infirmiores fieri aestimabantur, ibi fortiores reperiebantur: 
non refugiebant ludibria humana, quia coelestia sperabant praemia: non 
horrebant tenebras carceris, quibus aeterni luminis gratia refulgebat.
        

          68.
          Hos secutus Eusebius sanctus exivit de terra sua, et de cognatione 
sua, et domestico otio peregrinationem praetulit. Pro fide quoque 1039 
exsilii
-----------------------------------------------------------
dura praeoptavit atque elegit, conjuncto sibi sanctae memoriae Dionysio, 
qui posthabuit imperatoris amicitiam exsilio voluntario. Itaque memorabiles 
viri circumdati armis, vallati exercitu, cum raperentur de Ecclesia majore, 
triumphabant de imperio: quia contumelia terrestri mercabantur mentis fortitudinem, 
regni potentiam, quibus militaris manus armorum strepitus extorquere non 
potuit fidem, subegerunt bestialis animi feritatem, quae nocere sanctis 
nequivit. Ira enim regis, ira leonis, ut in Proverbiis habes.
        

          69.
          Confessus est victum se esse, qui rogabat ut mutarent sententiam: 
sed illi validiorem calamum suum ferreis gladiis arbitrabantur. Denique 
vulnerata est perfidia, ut occideret, non est vulnerata
-----------------------------------------------------------
sanctorum fides: non desiderarunt patrium sepulcrum, quibus reservabatur 
coeleste domicilium. Erraverunt toto orbe, ut nihil habentes, et possidentes 
omnia. Quocumque missi essent, locus deliciarum putabatur; neque 
enim illis quidquam deerat, quibus fides locuples abundabat. Denique locupletabant 
alios, ipsi inopes ad sumptum opimi ad gratiam. Tentabantur, sed non mortificabantur, 
in jejuniis, in laboribus, in custodiis, in vigiliis. Evaserunt de infirmitate 
fortes. Non exspectabant deliciarum illecebras, quos saginabat fames: 
non adurebat eos torrida aestas, quibus refrigerabat aeternae spes gratiae: 
non frangebant glacialis plagae frigida, quibus ferventi spiritu vernabat 
devotio: non verebantur vincula hominum,
-----------------------------------------------------------
quos Jesus solverat: non desiderabant redimi a morte, qui praesumebant 
a Christo resuscitari.
        

          70.
          Denique sanctus Dionysius exegit votis, ut in exsilio vitam poneret; 
ne regressus confusa institutis seu usu infidelium studia plebis aut cleri 
inveniret: meruitque hanc gratiam; ut pacem Domini tranquillo affectu secum 
referret. Itaque ut Eusebius sanctus prior levavit vexillum confessionis; 
ita beatus Dionysius in exsilii locis priori martyribus titulo vitam exhalavit.
        

          71.
          Haec igitur patientia in sancto Eusebio monasterii
-----------------------------------------------------------
coaluit usu, et durioris observationis consuetudine hausit laborum tolerantiam. 
Namque haec duo in attentiore christianorum devotione praestantiora esse 
quis ambigat, clericorum officia, et monachorum instituta? Ista ad commoditatem 
et moralitatem disciplina, illa ad abstinentiam assuefacta atque patientiam: 
haec velut in quodam theatro, illa in secreto: spectatur ista, illa absconditur. 
Ideo 1040 bonus athleta ait: Spectaculum facti sumus huic mundo et angelis. 
Dignus sane qui spectaretur ab angelis, cum luctaretur, ut ad Christi bravium 
perveniret; cum certaret, ut in terris vitam angelorum institueret, in 
coelo nequitiam angelorum refelleret: colluctabatur enim nequitiis spiritalibus. 
Merito mundus eum spectabat, ut mundus imitaretur.
-----------------------------------------------------------

        

          72.
          Haec ergo vita in stadio, illa in spelunca: haec adversus confusionem 
saeculi, illa adversus carnis appetentiam: haec subjiciens, illa refugiens 
corporis voluptates: haec gratior, illa tutior: haec se ipsam regens, illa 
semet ipsam coercens: utraque tamen se abnegans, ut fiat Christi; quia 
perfectis dictum est: Qui vult post me venire, abneget se ipsum sibi, et 
tollat crucem suam, et sequatur me. Sequitur ergo Christum, qui potest 
dicere: Vivo autem jam non ego, vivit vero in me Christus.
        

          73.
          Negabat se Paulus, cum sciens quia vincula et tribulationes eum 
manerent in Hierusalem, voluntarius se offerret periculis, dicens: Nec 
facio animam meam chariorem mihi, dummodo consummem cursum
-----------------------------------------------------------
meum, et ministerium verbi, quod accepi a Domino Jesu. Denique circumstantibus 
plurimis, plorantibus et obsecrantibus, non reflexit animum: ita fides 
prompta dura sui censor est!
        

          74.
          Haec ergo dimicat, illa se removet: haec illecebras vincit, illa 
refugit: huic mundus triumphatur, illi exsulat: huic mundus crucifigitur, 
vel ipsa mundo, illi ignoratur: huic plura tentamenta, et ideo major victoria; 
illi infrequentior lapsus, facilior custodia.
        

          75.
          Denique ipse Elias, ut confirmaretur verbum oris ejus, missus 
est a Domino, ut se ad torrentem absconderet Chorath. Minabatur Achab, 
minabatur Jezabel, timuit Elias et exsurrexit, et iterum in virtute escae 
intelligibilis quadraginta
-----------------------------------------------------------
diebus ambulavit, et quadraginta noctibus usque ad montem Dei Choreb, et 
introivit in speluncam,
-----------------------------------------------------------
et requievit ibi; et sic postea missus est, ut ungeret reges. Duratus 
igitur ad patientiam est solitudinum incolatu, et tamquam pastus ad virtutis 
adipalem agresti alimento processit fortior.
        

          76.
          Joannes quoque in deserto adolevit, et Dominum baptizavit; 
et constantiam illic prius exercuit, ut postea regem increparet.
        

          77.
          Et quia de sancti Eliae habitatione deserti nomina locorum non 
otiosa quasi feriati praeterivimus, quid significent repetendum videtur. 
Missus est Elias ad torrentem Chorath, ibi eum corvi alebant, mane panem 
afferebant, 1041 ad vesperam carnes. Non immerito mane panis afferebatur; 
quia confirmat cor hominis. Quo enim cibo nisi mystico aleretur propheta? 
Ad vesperam
-----------------------------------------------------------
caro ministrabatur. Intellige quae legis, quia Chorath intellectus est; 
Choreb omne cor, vel quasi cor dicitur, Bersabee quoque puteus septimi, 
aut juramenti Latina interpretatio est.
        

          78.
          Primum Elias in Bersabee concessit ad sanctae legis mysteria, 
divinique juris sacramenta: postea ad torrentem mittitur, ad illum fluminis 
impetum, qui laetificat civitatem Dei. Utrumque advertis unius auctoris 
Testamentum: vetus Scriptura quasi puteus profunda atque obscurior, unde 
cum labore haurias: non plena; quia adhuc qui impleret eam, non venerat. 
Denique postea ait: Non veni Legem solvere, sed implere. Ideo ad 
fluvium transire sanctus a Domino jubetur; quoniam qui de novo Testamento 
biberit,
-----------------------------------------------------------
non solum flumen est, sed etiam flumina de ventre ejus fluent aquae vivae, 
flumina intellectus, flumina cogitationis, flumina spiritalia: quae tamen 
perfidiae aruerunt tempore, ne sacrilegi biberent, potarent perfidi.
        

          79.
          Ibi prophetam Domini agnoscebant corvi, quem non agnoscebant 
Judaei. Pascebant corvi, quem genus regale illud et nobile persequebatur. 
Quae est Jezabel, quae persequebatur, nisi Synagoga, vane fluens, 
vane abundans Scripturis, quas neque custodit, neque intelligit? Qui corvi 
pascebant, nisi quorum pulli eum invocant, quorum jumentis dat escam, ut 
legimus, pullis corvorum invocantibus eum? Sciebant illi corvi, quem 
pascerent: qui juxta intellectum erant, et ad
-----------------------------------------------------------
illum cognitionis sacrae fluvium escam vehebant.
        

          80.
          Pascit prophetam, qui intelligit, qui custodit
-----------------------------------------------------------
quae scripta sunt. Dat ei succum fides nostra, dat ei alimentum noster 
profectus: mentes ille nostras sensusque pascitur, in nostro sermo ejus 
intellectu epulatur. Damus ei mane panem, qui in lumine Evangelii positi, 
conferimus ei nostri firmamenta cordis. His alitur, his viget, his jejunantium 
replet ora, quibus Judaeorum perfidia nullum fidei cibum subministrabat. 
Jejunus est illic omnis sermo propheticus, cujus adipem interiorem non 
vident, exesus et tenuis, qui impinguare eorum fauces non potest.
        

          81.
          Fortasse ideo deferebant ad vesperam carnes, quasi fortiores 
cibos, quos infirmi ingenio Corinthii non poterant sumere; et ideo lacte 
potabantur Apostolico. Esca ergo fortior ad vesperam mundi hujus 
deferebatur, mane panis. Et ideo
-----------------------------------------------------------
quia Dominus hanc ministrari mandavit 1042 alimoniam, bene illud propheticum 
dici ei hoc loco convenit: Exitu matutino et vespere delectabis; et infra: 
Parasti cibum illorum; quia ita est praeparatio ejus.
        

          82.
          Sed satis de magistro dictum puto, nunc discipulorum vitam persequamur, 
qui in illam se laudem induerunt, hymnis dies ac noctes personant. Haec 
nempe angelorum militia est semper esse in Dei laudibus, orationibus conciliare 
crebris, atque exorare Dominum: student lectioni, vel operibus continuis 
mentem occupant, separati a coetu mulierum, sibi ipsi invicem tutam praebent 
custodiam. Qualis haec vita, in qua nihil sit quod timeas, et quod imiteris 
plurimum adest? Jejunii labor compensatur
-----------------------------------------------------------
mentis placiditate, levatur usu, sustentatur otio, aut fallitur negotio: 
non oneratur mundi sollicitudine, non occupatur alienis molestiis, non 
urgetur urbanis discursibus.
        

          83.
          Huic vel servando, vel edocendo muneri advertitis qualis adhibendus 
magister sit, quem reperire possumus, si vestra unanimitas aspiret, si 
vos donetis invicem vobis, si quis ab altero se laesum putat. Non 
enim haec sola est forma justitiae, ut non laedas eum, qui te non laeserit; 
sed etiam illa, ut etiam ei remittas, qui te laeserit. Laedimur plerumque 
fraude alterius, dolo proximi: numquid hoc virtutis putamus, ut dolum dolo 
ulciscamur, fraudem referamus fraudibus? Etenim si justitia virtus est, 
crimine debet vacare, nec improbitatem
-----------------------------------------------------------
improbitate refellere. Quae enim virtus haec a te fieri, quod in altero 
ipse punias? Contagio ista improbitatis non ultio est: nihil autem interest
-----------------------------------------------------------
cui malefacias, utrum justo, an injusto, cum te malefacere non oporteat. 
Neque distat quomodo malignus sis, utrum vindicandi studio, an voto nocendi; 
cum malignitas in utroque genere non careat reprehensione. Nam malignum 
esse ab injusto nihil distat; ideoque tibi dictum est: Noli malignus esse 
inter malignantes, neque aemulatus fueris facientes iniquitatem; 
et supra idem ait: Odio habui congregationem malignantium. Omnes 
utique complexus est, nullum excepit: malignitatem tenuit, non causam interrogavit.
        

          84.
          Quae autem melior forma quam justitiae divinae? Dicit enim Dei 
Filius: Diligite inimicos vestros. Et iterum dicit: Orate pro persequentibus 
et calumniantibus vos. Eousque perfectis
-----------------------------------------------------------
studium adimit ultionis, ut laedentium charitatem imperet. Et quoniam in 
veteri Scriptura dixerat: Mihi vindictam, et ego retribuam, in Evangelio 
ait orandum pro iis qui laeserint; ne in eos vindicet, qui vindicandum 
promisit: vult enim ex tua dimittere voluntate, in quo 1043 ex sua convenitur 
promissione. Quod si vindictam requiris, habes quia injustus amplius suis 
punitur opinionibus, quam judiciariis severitatibus.
        

          85.
          Et quoniam nemo potest esse sine aliquibus adversis, id agamus, 
ne nobis nostro vitio adversa accidant. Nemo enim gravius alieno condemnatur 
judicio, quam insipiens suo, qui sibi auctor est malorum. Unde molesta 
et plena contentionis declinemus negotia, quae neque fructum habent, et 
impedimentum
-----------------------------------------------------------
afferunt. Quamquam id agere debemus, ne nos arbitrii nostri poeniteat, 
aut facti: prudentis est enim prospicere, ne frequenter eum poeniteat sui; 
numquam enim poenitere solius est Dei. Quis vero justitiae fructus, nisi 
mentis tranquillitas? Aut quid est juste vivere, nisi cum tranquillitate 
vivere? Qualis forma fuerit domini, talis totius domus est status. Quod 
si domui quaeruntur ista, quanto magis in Ecclesia, ubi et dives et pauper, 
servus et liber, Graecus et Scytha, honoratus et plebeius, omnes in Christo 
unum sumus?
        

          86.
          Nemo praesumat, quia dives est, plus sibi deferendum. Ille 
est dives in Ecclesia, qui fide dives est; fideli enim totus mundus divitiarum 
est. Quid mirum si mundum fidelis possidet,
-----------------------------------------------------------
qui possidet Christi haereditatem, quae pretiosior est mundo? Sanguine 
pretioso redempti estis. omnibus utique non solis pecuniosis dictum 
est. Sed
-----------------------------------------------------------
si vultis divites esse, sequimi dicentem: Sancti in omni conversatione 
estote. Non solis divitibus dicit, sed omnibus; quia sine discrimine 
personarum judicat, ut bonus testis ejus Apostolus dicit: Et ideo non in 
remissione, non in fastidio, non in exaltatione cordis: sed in timore, 
inquit, hoc incolatus vestri tempore conversamini. Tempus accepistis 
hac in terra, non perpetuitatem: ipsi tempore utamini, qui sciatis vos 
migraturos.
        

          87.
          Nolite in divitiis confidere; quia omnia illa hic relinquntur, 
sola vos comitabitur fides. Erit sane etiam justitia comes, si fides praevia 
sit. Quid vos palpant divitiae? Non auro vel argento, non possessionibus, 
non sericis vestibus, de vana vestra conversatione redempti estis: sed 
pretioso sanguine Christi
-----------------------------------------------------------
Jesu. Ille ergo dives est, qui fuerit haeres Dei, Christi cohaeres. 
Noli pauperem contemnere, ille te divitem fecit. Noli egentem fastidire: 
Iste pauper clamavit, et Dominus exaudivit eum. Noli inopem refutare: 
et Christus pauper factus est, cum dives esset: sed propter te pauper factus 
est; ut te inopia sua divitem faceret. Noli quasi dives te attollere: sine 
pecunia misit apostolos suos.
        

          88.
          Denique primus eorum dixit: Argentum et aurum non habeo. 
Gloriatur in paupertate, quasi refugiat contaminationem. Argentum, inquit, 
et aurum non habeo: non, aurum et argentum. Nescit ordinem, qui nescit 
usum. Argentum et aurum non habeo, sed fidem habeo. Satis dives sum 1044
-----------------------------------------------------------
in nomine Jesu, quod super omne nomen est. Argentum non habeo, sed 
nec requiro; aurum non habeo, sed nec desidero: sed habeo quod vos divites 
non habetis, habeo quod pluris esse etiam vos arbitremini, et dono pauperibus; 
ut in nomine Jesu dicam: Convalescite, manus remissae, et genua dissoluta.
        

          89.
          Sed si vultis divites esse, estote pauperes. Tunc eritis per 
omnia divites, si fueritis pauperes spiritu: Non census divitem, sed animus 
facit.
        

          90.
          Sunt qui se humiliant in multis divitiis, et recte, ac prudenter; 
satis enim dives omnibus naturae lex est, cui cito invenias, quod abundet: 
cupiditatibus autem omnis divitiarum abundantia inopia est. Denique nemo 
pauper nascitur, sed fit. Non ergo
-----------------------------------------------------------
naturae paupertas, sed opinionis est; ideoque cito invenitur dives naturae, 
difficile cupiditati. Etenim quo plus unusquisque acquisierit, plus sitit, 
et quasi quadam inardescit ebrietate cupiditatum suarum.
        

          91.
          Quid quasi necessarium quaeritis cumulum divitiarum? Nihil tam 
necessarium, quam cognoscere
-----------------------------------------------------------
quid non sit necessarium. Quid in carnem retorquetis excusationem? Non 
corporis venter insatiabilem, sed mentis avaritia facit. Numquid caro spem 
futuri abstulit? Numquid caro spiritalis gratiae suavitatem ademit? Numquid 
caro fidem im pedivit? Numquid caro aliquid tamquam furiosis dominis, vanis 
opinionibus adjudicavit? Plus amat caro moderatam frugalitatem, qua exuitur 
onere, induitur salubritate; quia sollicitudinem deponit, assumit tranquillitatem.
        

          92.
          Sed nec ipsae divitiae vituperabiles. Denique redemptio animae 
viri, divitiae ejus; quoniam qui pauperi donat redimit animam suam. 
Est ergo et his materialibus divitiis virtuti locus. Quasi gubernatores 
estis in magno mari. Si quis bene
-----------------------------------------------------------
gubernat suum navigium, cito transit fretum, ut perveniat ad portum: qui 
autem nescit regere suum censum, onere suo mergitur. Ideo scriptum est: 
Possessio divitum civitas firmissima.
        

          93.
          Quae est ista, nisi Hierusalem, quae in coelo est, in qua regnum 
est Dei? Bona haec possessio, quae fructus perpetuos facit. Bona possessio, 
quae non hic relinquitur, sed illic possidetur. In hac possessione qui 
fuerit, dicit: Portio mea Dominus. Non dicit: Portio mea ab illis 
usque ad illos porrecta et diffusa terminos. Non dicit: Portio mea inter 
illos vicinos, nisi forte inter apostolos, inter prophetas, inter sanctos 
Domini; haec est enim justo portio. Non dicit: Portio mea in pratis, non 
in silvis, non in campis; nisi forte in campis silvae, in
-----------------------------------------------------------
quibus invenitur Ecclesia, de qua scriptum est: Invenimus eam in campis 
silvae. Non dicit: Portio mea greges equorum: Mendax enim equus ad 
salutem. Non dicit: Portio mea armenta boum, 1045 asini, oves; nisi 
forte inter illa se numerat armenta, quae agnoscunt possessorem suum: et 
in illa asina vult consortium habere, quae non refugit praesepe Christi: 
et illa ovis sibi portio est, quae ad immolandum ducta est, et ille Agnus 
coram tondente sine voce, qui non aperuit os suum; cujus in humilitate 
judicium exaltatum est. Bene ait: Coram tondente, quia superflua, non propria 
in illa deposuit cruce: qui corpus exuit, non divinitatem amisit.
        

          94.
          Non quicumque ergo dicit: Portio mea Dominus.
-----------------------------------------------------------
Non avarus dicit; quia venit avaritia, et dicit: Mea portio es, ego te 
subditum habui, mihi servisti, mihi te in illo auro vendidisti, mihi te 
in illa possessione adjudicasti. Non dicit luxuriosus: Portio mea Christus; 
quia venit luxuria, et dicit: Mea portio es, ego te in illo mihi mancipavi 
convivio,
-----------------------------------------------------------
illis te cepi epularum retibus, ego te addictum teneo gulae tuae chirographo. 
An ignoras quia charius fuit mensae tuae quam vitae pretium? Tuo te judicio 
revinco: nega, si potes, sed negare non potes. Denique nihil ad vitam reservasti, 
totum ad mensam expendisti. Non potest dicere adulter: Portio mea Dominus; 
quia venit libido, et dicit: Ego sum tibi portio, mihi te in illius adolescentulae 
addixisti amore, in illius nocte meretricis in meas leges, in mea jura 
migrasti. Non dicit proditor: Portio mea Christus; quia statim irruit in 
eum nequitia mali, et dicit: Fallit te, Domine Jesu, meus est iste.
        

          95.
          Habemus exemplum, quia cum Judas panem a Christo accepisset, 
immisit se in cor
-----------------------------------------------------------
ejus diabolus, quasi possessionem suam vindicans, quasi portionis suae 
jus retinens, quasi dicens: Non est tuus iste, sed meus: meus certe minister, 
tuus proditor; meus plane iste est. Denique tecum recumbit, et mihi servit: 
tecum epulatur, et mecum pascitur: a te panem accepit, a me pecuniam: tecum 
bibit, et mihi tuum sanguinem vendidit. Quam vera diceret, probavit. Denique 
Christus recessit ab eo, ipse quoque Judas reliquit Jesum, secutus diabolum.
        

          96.
          Quam multos dominos habet, qui unum refugerit! Sed nos non refugiamus. 
Quis refugiat eum quem sequuntur alligati vinculis, sed vinculis voluntariis, 
quae solvunt, non alligant, quibus vincti vinculis gloriantur dicentes: 
Paulus vinctus Jesu Christi, et Timotheus. Gloriosius ab hoc
-----------------------------------------------------------
stringimur, quam aliis absolvimur et relaxamur. Quis igitur fugiat pacem? 
quis fugiat salutem? quis fugiat misericordiam? quis fugiat redemptionem?
        

          97.
          Videtis, filii, quales evaserint, qui haec secuti sunt, quomodo 
operentur defuncti? Quarum virtutum laudem miramur, earum studeamus adipisci 
industriam: et quas praedicamus 1046 in aliis, eas in nobis taciti recognoscamus. 
Nihil molliculum, nihil infractum ad laudem pervenit: Regnum coelorum cogitur, 
et cogentes diripiunt illud. Festinantes patres agnum manducabant. 
Festina est fides, alacris devotio, spes impigra: contradictiones animi 
non amat, sed traductionem ab infructuoso otio ad fructum laborum. Quid 
in crastinum differs? Potes et hodiernum diem lucrari;
-----------------------------------------------------------
cavendum est enim ne et illum non teneas: et hunc amittas. Non exiguum 
detrimentum est vel horae unius: et una hora totius vitae portio est.
        

          98.
          Sunt juvenes, qui cito volunt ad senectutem
-----------------------------------------------------------
pervenire; ne subjaceant diutius seniorum arbitrio: sunt etiam senes, qui 
velint, si possint, ad juventutem redire. Quorum studium neutrum probo; 
quia juvenes fastidiosi praesentium, quasi ingrati mutationem vivendi requirunt, 
senes dilationem; cum possit et juventus senescere moribus, et senectus 
virere operibus. Neque enim emendationem morum magis aetas affert, quam 
disciplina. Quanto ergo magis nos oportet spem attollere ad regnum Dei, 
ubi vitae novitas, ubi gratiae erit, non aetatis commutatio?
        

          99.
          Non otio, non somno merces paratur. Nullum opus dormientis est, 
nullus fructus otii: immo magis dispendium. Otiosus Esau amisit primatus 
benedictionis; quia maluit cibum accipere, quam quaerere
-----------------------------------------------------------
. Laboriosus Jacob apud utrumque parentem invenit gratiam.
        

          100.
          Et tamen cum superior esset Jacob virtute et gratia, cessit fratris 
indignationi, qui sibi praelatum fratrem juniorem dolebat. Ideo scriptum 
est: Date locum irae; ne alterius indignatio te quoque in peccatum 
trahat, dum vis resistere, dum vis vindicari. Potes et ab illo et a te 
removere culpam, si cedendum putes. Imitare patriarcham, qui de consilio 
matris longinqua petiit. Et cujus matris? Rebeccae utique, hoc est, 
patientiae. Cujus enim nisi patientiae hoc consilium esse poterat? Amabat 
mater filium; maluit enim sibi eum exsulare quam Deo. Et ideo quia bona 
mater, utrique detulit, juniori tamen filio
-----------------------------------------------------------
benedictionem, quam conservare poterat, dedit; non enim filium filio, sed 
impigrum otioso praetulit, fidelem infido. Sed etiam filio ipsi seniori 
non parum contulit amandando minorem filium, ne parricidium faceret.
        

          101.
          Itaque quoniam ob pietatem non propter improbitatem exsulabat 
a parentibus, loquebatur cum Deo, augebatur censu, liberis, gratia. Neque 
istis elatus est, cum fratri occurreret: sed humiliatus adoravit, non utique 
illum immitem, illum furibundum, illum degenerem; sed eum quem in fratre 
considerabat. 1047 Ideoque adoravit septies, numero scilicet remissionis; 
quia non hominem adorabat, sed eum, quem in carne hominis esse venturum 
praevidebat spiritu, ut tolleret peccata mundi
-----------------------------------------------------------
. Quod tibi ex Petri responsione aperitur mysterium, dicente eo: 
Si peccaverit in me frater meus, quoties remittam ei? Usque septies? 
Vides quoniam peccatorum remissio, typus
-----------------------------------------------------------
est illius magni sabbati, illius quietis perpetuae gratiae; et ideo contemplatione 
donatur.
        

          102.
          Sed quid sibi vult quod et uxores, et filios, et omnes disposuit 
suos, et praecepit ut et ipsi adorarent super terram? Non utique 
ut elementum, quod plerumque repletur sanguine, in quo officina est scelerum, 
aut vastis plerumque horret cautibus, aut praeruptis rupibus, aut sterili 
et jejuno solo: sed ut carnem praesidio nobis futuram. Et fortasse hoc 
illud est mysterium, quod te docuit Dominus dicens: Non solum septies, 
sed etiam septuagies septies.
        

          103.
          Et vos igitur donate injurias vestras, ut sitis filii Jacob. 
Nolite exasperari sicut Esau. Imitamini sanctum David, qui tamquam bonus
-----------------------------------------------------------
magister reliquit nobis quod imitaremur, dicens: Pro eo ut diligerent me, 
detrahebant mihi: ego autem orabam; et cum malediceretur, orabat. 
Bonum scutum oratio, qua contumelia excluditur, maledictum repellitur, 
et in ipsos qui maledixerint, frequenter retorquetur; ut suo telo vulnerentur: 
Maledicent, inquit, et tu benedices. Ambienda hominum maledictio, 
quae acquirit Dominicam benedictionem.
        

          104.
          Quod superest, charissimi, considerate quia Jesus extra portam 
passus est, et vos egredimini de hac terrena civitate; quia civitas 
vestra superior est Hierusalem. Ibi conversamini, ut dicatis: Nostra autem 
conversatio in coelis est. Ideo Jesus exivit de civitate, ut
-----------------------------------------------------------
vos exeuntes de hoc mundo, supra mundum sitis. Moyses solus qui Deum videbat, 
extra castra habebat tabernaculum, quando loquebatur cum Deo: et 
hostiarum, quae pro peccato fiebant, sanguis quidem altaribus inferebatur, 
corpora autem extra castra, comburebantur; quia nemo intra mundi hujus 
vitia positus peccatum deponit, nec sanguis ejus acceptus est Deo, nisi 
de corporis hujus exeat inquinamento.
        

          105.
          Hospitalitatem diligite, per quam sanctus Abraham invenit gratiam, 
Christum hospitio suscepit, filium Sara meruit effeta jam senectute: Lot 
quoque Sodomitani excidii evasit ignem. Et tu potes suscipere angelos, 
si advenientibus hospitium tuum offeras.
-----------------------------------------------------------
Quid de Rahab dicam, quae hoc munere invenit salutem?
        

          106.
          Compatimini iis qui alligati tenentur vinculis, tamquam simul 
alligati. Consolamini in luctu positos: Melius est enim ire in domum luctus, 
quam in domum gaudii. Illic officii meritum boni, hic vitium lapsus 
refertur. Postremo illinc mercedem sperans, hic recepisti. Sentite 1048 
de laborantibus tamquam simul laborantes.
-----------------------------------------------------------

        

          107.
          Mulier viro deferat, non serviat. regendam se praebeat, non coercendam. 
Indigna est conjugio, quae digna est jurgio. Vir quoque uxorem tamquam 
gubernator dirigat, tamquam consortem vitae honoret, participet ut cohaeredem 
gratiae.
        

          108.
          Matres, ablactate filios, diligite eos: sed orate pro iis ut 
longaevi super terram sint, non in terra, sed super terram; nihil enim 
longaevum in hac terra; et quod est diu, breve est et magis lubricum. Monete 
eos ut magis crucem Domini tollant, quam hanc vitam diligant.
        

          109.
          Maria mater Domini ante crucem filii stabat: nullus me hoc docuit, 
nisi sanctus Joannes evangelista. Mundum alii concussum in passione 
Domini conscripserunt, coelum tenebris
-----------------------------------------------------------
obductum, refugisse solem, in paradisum latronem, sed post piam confessionem 
receptum. Joannes docuit quod alii non docuerunt, quemadmodum in 
cruce positus matrem appellaverit, pluris putans quod victor suppliciorum 
pietatis officia matri exhibebat, quam quod regnum coeleste donabat. Nam 
si religiosum est, quod latroni donatur venia; multo uberioris pietatis 
est, quod a filio mater tanto affectu honoratur: Ecce, inquit, filius tuus 
. . . . Ecce mater tua. Testabatur de cruce Christus, et inter matrem 
atque discipulum dividebat pietatis officia. Condebat Dominus non solum 
publicum, sed etiam domesticum testamentum, et hoc ejus testamentum signabat 
Joannes, dignus tanto testatore testis. Bonum
-----------------------------------------------------------
testamentum non pecuniae, sed vitae aeternae: quod non attramento scriptum 
est, sed Spiritu Dei vivi, qui ait: Lingua mea calamus scribae velociter 
scribentis.
        

          110.
          Sed nec Maria minor, quam matrem Christi decebat. Fugientibus 
apostolis, ante crucem stabat, et piis spectabat oculis filii vulnera; 
quia exspectabat non pignoris mortem, sed mundi salutem. Aut fortasse quia 
cognoverat per filii mortem mundi redemptionem aula regalis, etiam sua 
morte putabat se aliquid publico addituram muneri. Sed Jesus non egebat 
adjutore ad redemptionem omnium, qui omnes sine adjutore servavit. Unde 
et dicit: Factus sum sicut homo sine adjutorio inter mortuos liber. 
Suscepit quidem affectum parentis,
-----------------------------------------------------------
sed non quaesivit alterius auxilium.
        

          111.
          Hanc imitamini, matres sanctae, quae in unico filio dilectissimo 
tantum maternae virtutis exemplum edidit; neque enim vos dulciores liberos 
habetis, neque illud Virgo quaerebat solatium, quod alium posset generare 
filium.
        

          112.
          Domini servis imperate non quasi conditione subditis, sed ita 
ut naturae ejusdem cujus vos estis, consortes eos esse memineritis. 
Servi
-----------------------------------------------------------
quoque dominis servite cum voluntate; etenim unusquisque quod natus est, 
patienter 1049 debet suscipere: nec solum bonis, sed etiam asperis obedite 
dominis. Nam quae est vestrae servitutis gratia, si bonis serviatis sedulo? 
Sed si etiam asperos promereamini; nam liberi quoque nullam habent mercedem, 
si peccantes puniantur a judicibus: sed illa merces est, si etiam non peccantes. 
Et vos ergo contemplatione Domini Jesu etiamsi difficilibus serviatis dominis 
cum patientia, mercedem habebitis. Siquidem ipse Dominus justus ab injustis 
passus est, et patientia mirabili peccata nostra suae affixit
-----------------------------------------------------------
cruci: ut qui illum imitatus fuerit, 1050 peccata sua sanguine suo diluat.
        

          113.
          Ad summam, convertimini omnes ad Dominum Jesum. Sit in vobis 
vitae hujus delectatio in bona conscientia, patientia mortis cum spe immortalitatis, 
confirmatio resurrectionis cum Christi gratia, veritas cum simplicitate, 
fides cum confidentia, abstinentia cum sanctitate, industria cum sobrietate, 
conversatio cum modestia, eruditio sine vanitate, sobrietas doctrinae, 
fidelitas sine haeresis temulentia. Gratia Domini Jesu Christi cum omnibus 
vobis. Amen.
        
      

  