######################################################################

 	

        De obitu Valentiniani consolatio


------------------------------------------------------------


-----------------------------------------------------------
1173 1. Etsi incrementum doloris sit, id quod doleas, scribere; quoniam 
tamen plerumque in ejus, quem amissum dolemus, commemoratione requiescimus; 
eo quod in scribendo dum in eum mentem dirigimus, intentionemque defigimus, 
videtur nobis in sermone reviviscere: signare aliquid de Valentiniani junioris 
ultimis cordi fuit; ne aut obliterasse silentio bene meriti de nobis pignoris 
memoriam videremur, atque inhonoratam reliquisse, aut refugisse incentivum 
dolendi, cum doluisse plerumque solatium sit dolentis: simul cum de ipso 
aut ad ipsum loquor, tamquam de praesente vel ad praesentem mihi sermo 
sit.

          2.
          Quid igitur primum defleam? Quid primum amara conquestione deplorem? 
Conversi sunt dies
-----------------------------------------------------------
nobis votorum nostrorum in lacrymas; siquidem Valentinianus nobis, sed 
non talis qualis sperabatur,
-----------------------------------------------------------
advenit. Et iste tamen vel morte sua voluit implere promissum; sed nobis 
acerbissima est facta ejus, quae exoptabatur, 1174 praesentia. Utinam adhuc 
nobis abesset, ut sibi viveret! Sed ille non passus, cum audiret Alpes 
Italiae hoste infestari barbaro, maluit periclitari se, si Gallias derelinqueret, 
quam nostro deesse periculo. Magnum crimen agnoscimus imperatoris, quod 
Romano voluit subvenire imperio! Haec causa mortis, quae plena laudis. 
Solvamus bono principi stipendiarias lacrymas; quia ille nobis solvit etiam 
mortis suae stipendium.
        

          3.
          Nec tamen flendi admonitio necessaria. Flent omnes, flent et 
ignoti, flent et timentes, flent et inviti, flent et barbari, flent et 
qui videbantur inimici.
-----------------------------------------------------------
Quantos iste de Galliis usque huc totius tractu itineris populorum egit 
gemitus? Omnes enim non tamquam
-----------------------------------------------------------
imperatorem sibi, sed tamquam parentem publicum obisse domestico fletu 
doloris illacrymant, suaque omnes funera dolent. Amisimus enim imperatorem 
in quo duo pariter acerbant dolorem, annorum immaturitas, et consiliorum 
senectus. In his ego fleo, sicut dixit Propheta: Oculi mei caligaverunt 
a fletu; quia elongavit a me, 1175 qui consolabatur me. Oculi mei non 
solum corporis, sed etiam mentis hebetati sunt, et quadam caecitate omnis 
sensus obductus est; quoniam ereptus est mihi, qui convertit animam meam, 
et ad spem maximam de summa rerum desperatione revocavit.
        

          4.
          Audite, omnes populi, et videte dolorem meum. Virgines meae et 
juvenes mei abierunt in captivitatem: sed cognito quod de Valentiniani 
essent
-----------------------------------------------------------
partibus, liberi reverterunt. Militavit hostis barbarus imperatori adolescenti, 
et suae oblitus victoriae, memor fuit imperialis reverentiae. Laxavit sponte 
quos ceperat, excusans quod ignorasset Italo. Nos adhuc murum Alpibus addere 
parabamus: Valentiniani gratia non exspectavit Alpium vallum, fluenta amnium, 
aggeres nivium, sed Alpes et fluvios supergressa, muro nos sui imperii 
protexit. Unde prophetici Threni mihi utendum videtur exordio: Quomodo 
moeret Italia, quae abundabat gaudiis? Plorans ploravit in nocte, et lacrymae 
illius in maxillis ejus. Non est qui eam consoletur ab omnibus qui diligunt 
eam. Omnes qui amant illam, despexerunt eam. Omnis populus ejus ingemiscentes.
        

          5.
          Et quia de Hierusalem dictum est: Plorans ploravit
-----------------------------------------------------------
in nocte; et nostra Hierusalem, id est, Ecclesia, ploravit in nocte; quoniam 
qui eam splendidiorem fide sua et devotione faciebat, occubuit. Merito 
ergo plorans ploravit, et adhuc lacrymae ejus in maxillis ejus. Ubertatem 
quidem fletuum solet vultus humescentis declarare infusio, cum lacrymis 
genae rorant; sed quia scriptum est: Genae ejus sicut phialae aromatis 
gignentes unguentaria, labia ejus lilia distillantia myrrham plenam; 
mystica Ecclesiae gratia
-----------------------------------------------------------
deflentis accipitur, quae in obitu Valentiniani bonum doloris sui effudit 
unguentum, et vitam ejus praedicando concelebrat. Cui mors obesse non potuit, 
eo quod odor praedicationis universorum ore celebrabilis fetorem omnem 
mortis abolevit.
        

          6.
          Flet igitur Ecclesia pignus suum, et lacrymae ejus in maxillis 
ejus. Quae sit maxilla audi: Qui te percusserit in maxillam, praebe ei 
et alteram; eo quod in doloresit patiens, ut poeniteat verberantem. 
Percussa eras, Ecclesia, in maxilla tua; cum amitteres Gratianum: praebuisti 
et alteram, quando tibi Valentinianus ereptus est. Merito tibi non in una 
maxilla, sed in utraque sunt lacrymae; quia pie germanum utrumque deploras. 
Ploras igitur, Ecclesia, et fletu genae tuae velut fluentibus
-----------------------------------------------------------
quibusdam stillicidiis pietatis exundant. Quae sunt istae genae Ecclesiae? 
De quibus alibi ait Scriptura: Ut corium malorum granatorum genae tuae. 
Istae sunt genae in quibus solet nitere verecundia, pulchritudo fulgere: 
in quibus aut flos juventae, aut perfect e aetatis insigne est. In obitu 
igitur fidelium imperatorum quidam fidei pudor, quaedam Ecclesiae verecundia 
est: et in tam immatura 1176 morte piorum principum omnis Ecclesiae moestior 
pulchritudo est.
        

          7.
          Plorat Ecclesia in sapientibus suis, qui velut caput Ecclesiae 
sunt: oculi enim sapientis in capite ejus. Plorat in oculis, hoc est, 
in suis fidelibus; quia scriptum est: Oculi tui sicut columbae, extra taciturnitatem 
tuam; eo quod videant
-----------------------------------------------------------
spiritaliter, et noverint ea, quae viderint, tacere mysteria. Plorat in 
sacerdotibus suis, qui sunt sicut genae Ecclesiae, in quibus est barba 
Aaron, hoc est, barba sacerdotalis, in quam de capite descendit unguentum. 
Isti sunt in quibus est pulchritudo Ecclesiae, in quibus flos ejus gratior, 
in quibus aetas perfectior: qui velut cortices malorum punicorum decorem 
foris praeferant abstinentia corporali, intus autem commissam sibi plebem
-----------------------------------------------------------
diversae aetatis et sexus foveant sapientia spiritali, objecti quidem saeculo 
ad injurias, sed interna mysteria dividentes. Plorat in virginibus suis, 
quae sunt sicut lilia, et lilia myrrha plena, candorem integritatis, et 
mortificatae corporalis illecebrae gloriam praeferentes.
        

          8.
          In his ergo flet, sicut scriptum est: Viae Sion lugent, sacerdotes 
ejus ingemiscunt, virgines ejus abductae, et ipsa indignatur intra se. 
Et intra se quidem indignatur, ad Valentinianum autem dicit: Assumam te, 
et inducam in domum matris meae et in secretum ejus quae concepit me. Potum 
tibi dabo a vino operosi unguenti, hoc est, multi operis, multi odoris 
unguento a fluxu malorum granatorum meorum; ut bibat vinum quod laetificat
-----------------------------------------------------------
cor hominis, et defluat in eum malorum granatorum fluxus, in quibus 
multus et diversus est fructus. Sermo enim multorum sensuum, et de diversis 
Scripturis abundans, sermo angelorum, sermo apostolorum ac prophetorum, 
quos uno velut corio Ecclesia sancta complectitur, malorum fluxus est granatorum.
        

          9.
          Videns haec Valentinianus integrae plena gratiae, respondet: 
Misericordiae Domini quod non defecimus; quia non sunt consummatae miserationes 
ejus. Renovabit illas sicut lux matutina. Multi sunt gemitus mei, et 
cor meum defecit. Sors mea Dominus, dixi; ideo sustinebo eum. Bonus est 
Dominus sustinentibus eum, animae quae quaerit eum. Bonum est sperare in 
salutare Domini Bonum est viro
-----------------------------------------------------------
cum portaverit jugum grave in juventute sua: sedebit singulariter, et silebit; 
quia tulit jugum grave. Et ille quidem se suarum virtutum remuneratione 
solatur; eo quod in juventute sua labores absorbuit, pericula multa toleravit; 
jugum maluit grave emendatioris propositi, quam molle illud ac plenum deliciarum, 
vivida mentis cervice portare.
        

          10.
          Beatus plane qui vel in senectute correxit errorem, beatus qui 
vel sub ictu mortis animum avertit a vitiis. Beati enim quorum tecta sunt 
peccata; quia scriptum est: Desine a malo, et fac bonum, et inhabita 
in saeculum saeculi. Quicumque ergo 1177 desierit a peccatis, et
-----------------------------------------------------------
fuerit ad meliora in quacumque conversus aetate,
-----------------------------------------------------------
habebit superiorum indulgentiam peccatorum, quae fuerit vel poenitendi 
confessus affectu, vel corrigendi aversatus ingenio. Sed huic cum plurimis 
veniae societas emerendae; plurimi enim sunt qui se a peccatis et lubrico 
juventutis in senectute revocare potuerunt: rarus autem qui in juventute 
grave jugum seria sobrietate portaverit. Hoc est illud jugum, de quo Dominus 
in Evangelio ait: Venite ad me, omnes qui laboratis et onerati estis, et 
ego vos reficiam; tollite jugum meum super vos. Si quis ergo antequam 
gravi oneretur peccatorum sarcina, tulerit jugum in juventute, singulariter 
sedebit: non cum plurimis conferendus, sed cum illo qui potest dicere: 
Quoniam tu singulariter in spe constituisti me.
-----------------------------------------------------------

        

          11.
          Sed forte dicas: Quomodo jugum grave dicit Hieremias, cum in 
Evangelio Dominus dixerit: Jugum meum suave et onus meum leve est? 
Ac primo disce, quia Graecus jugum tantummodo posuit, non addidit grave. 
Tamen et illud adverte, quia etsi ita esset in Threnis, in Evangelio 
tamen jugum suave dixit, et onus leve, non jugum leve. Potest enim grave 
jugum Verbi esse, sed suave: grave adolescenti, grave juveni, cujus aetas 
est florulentior; ut nolit jugo Verbi subjiciendam animi praebere cervicem. 
Potest et grave Verbi jugum videri propter onera disciplinae, austeritatem 
correctionis, pondus abstinentiae, restrictionemque lasciviae; suave tamen 
esse fructu gratiae, spe remunerationis aeternae, purioris conscientiae 
suavitate.
-----------------------------------------------------------
Tamen jugum Verbi suave dixit, onus obedientiae leve; quoniam ei qui jugum 
Verbi patienti cervice susceperit, disciplinae onus grave esse non poterit.
        

          12.
          Qui ergo tulerit a juventute jugum, singulariter sedebit, et 
silebit, revelata sibi gaudens divinae remunerationis aeterna mysteria. 
Aut certe silebit, non opus habens excusatione peccati, quod matura confessione 
praevenit, et propera correctione deposuit. Non enim dicitur huic: Quae 
in juventute non congregasti, quomodo invenies in senectute? Potest 
autem et sic intelligi, quoniam qui cito portaverit jugum Verbi, hoc est, 
a juventute, non se miscebit cum juvenibus, sed sedebit seorsum et silebit;
-----------------------------------------------------------
donec plena se perfectione virtutis erudiat,
-----------------------------------------------------------
et magnam 1178 induat animo patientiam: dabitque percutienti maxillam suam, 
etiam caedis contemnens injuriam; ut mandatis obsequatur coelestibus.
        

          13.
          Magnum est enim vel abstinere a vitiis juventutis vel eam in 
ipso juventutis vestibulo derelinquere, atque ad seriora converti; lubricae 
enim et perplexae sunt viae juventutis. Denique Salomon ait: Tria mihi 
impossibilia sunt intelligere, et quartum quod non cognosco. Vestigia aquilae 
volantis, et vias serpentis in petra, et semitas navis navigantis, et vias 
viri in juventute. David autem ait: Delicta juventutis meae et ignorantiae 
meae ne memineris. Juvenis enim non solum fragilitate lubricae aetatis 
prolabitur, verum etiam ignorantia coelestium mandatorum plerumque delinquit: 
cito autem meretur
-----------------------------------------------------------
veniam, qui praetendit ignorantiam. Propheta itaque dicit: Delicta juventutis 
meae et ignorantiae meae ne memineris. Non dicit: Delicta senectutis meae, 
et scientiae meae ne memineris; sed quasi propheta, qui cito correxerit 
et emendaverit vitia juventutis, aetatem ignorantiamque praetendit.
        

          14.
          Valentinianus quoque etiam in delicto Prophetae similis ait: 
Delicta adolescentiae et ignorantiae meae ne memineris. Nec solum dixit, 
sed etiam ante correxit errorem, quam disceret esse lapsum alicujus erroris. 
Itaque dicit: Correctionem juventutis meae ne memineris. Error in pluribus 
est, in paucis correctio.
        

          15.
          Et quid jam de aliis dicam, qui etiam ludo juventutis putaverit 
abstinendum, resecandam aetatis licentiam, severitatis publicae duritiem 
molliendam,
-----------------------------------------------------------
lenitatem senectutis in alienis annis deferendam ei, qui in periculum convicti 
criminis vocaretur? Ferebatur primo ludis circensibus delectari:
-----------------------------------------------------------
sic istud abstersit, ut ne solemnibus quidem principum natalibus, vel imperialis 
honoris gratia circenses putaret esse celebrandos. Aiebant aliqui ferarum 
eum venationibus occupari, atque ab actibus publicis intentionem ejus abduci: 
omnes feras uno momento jussit interfici.
        

          16.
          Audire in consistorio negotia, et Danielis spiritu, in quibus 
dubitarent senes, vel personae alicujus contuitu ducerentur, congruam vero 
adolescentem videres senilemque ferre sententiam. Jactabant invidi, quod 
praemature prandium peteret: coepit ita frequentare jejunium, ut plerumque 
ipse impransus 1179 convivium solemne suis Comitibus exhiberet: quo et 
religioni sacrae satisfaceret et principis humanitati.
-----------------------------------------------------------

        

          17.
          Scenicae cujusdam forma ac decore deperire Romae adolescentes 
nobiles nuntiabatur: jussit eam ad comitatum venire. Missus pretio depravatus, 
sine mandati effectu rediit: alterum misit, ne voluisse emendare vitia 
adolescentum, et non potuisse videretur. Datus est obtrectandi aliquibus 
locus; deductam tamen numquam aut spectavit, aut vidit. Postea redire praecepit; 
ut et omnes agnoscerent irritum ejus non esse mandatum, et adolescentes 
doceret ab amore mulieris temperare, quam ipse qui potuit habere in potestate, 
despexerat. Et haec fecit, cum adhuc non haberet uxorem, et tamen exhiberet 
sui tamquam vinctus conjugio castitatem. Quis tam dominus servi, quam ille 
sui corporis fuit? Quis tam aliorum arbiter, quam ille suae censor aetatis?
        

          18.

-----------------------------------------------------------
Quid de pietate ejus loquar? qui cum homines nobili ortos genere, et locupleti 
prosapia, quae cito movere invidiam solet, regiae cupiditatis accusator
-----------------------------------------------------------
urgeret, praefectus insisteret, respondit ut nihil cruentum sanctis praesertim 
diebus statueretur. Et cum post aliquot dies accusatoris legeretur libellus, 
calumniam pronuntiavit, accusatum libere, donec praefectus cognosceret, 
observare jussit. Neque ante aut postea quisquam tanti criminis sub adolescente 
imperatore formidavit invidiam. Risit adolescens, quod robusti metuunt 
imperatores.
        

          19.
          Miserat propter recuperanda templorum jura, sacerdotiorum profana 
privilegia, cultus sacrorum suorum, Roma legatos; et, quod est gravius, 
senatus nomine nitebantur. Et cum universi, qui in consistorio aderant, 
christiani pariter atque gentiles dicerent esse reddenda, solus velut Daniel, 
excitato in se Dei Spiritu, arguebat perfidiae
-----------------------------------------------------------
christianos, gentilibus obviabat dicens: Quod pius frater eripuit, quomodo 
a me putatis esse reddendum? cum in eo et religio laedatur et frater, a 
quo se nollet pietate superari. 1180
        

          20.
          Et cum paterno conveniretur exemplo, quod sub patre suo ea nullus 
abstulerat, respondit: Patrem meum laudatis, quia non abstulit; nec ego 
abstuli. Numquid pater meus reddidit, ut me debere reddere postuletis! 
Postremo etiamsi pater reddidisset, frater abstulerat, imitatorem in ea 
parte fratris esse me mallem. Aut numquid meus pater augustus fuit, et 
frater non fuit? Par utrique debetur reverentia, et par utriusque est circa 
rempublicam gratia. Utrumque imitabor: ut et non reddam quod pater reddere 
non potuit; quia nullus abstulerat: et
-----------------------------------------------------------
servem quod a fratre est constitutum. Postulet parens Roma alia quaecumque 
desiderat: debeo affectum parenti, sed magis obsequium debeo salutis auctori.
        

          21.
          Quid de amore provincialium loquar, vel quo eos ipse complectebatur, 
vel qui ab iis consultori suo rependebatur, quibus nihil umquam indici 
passus
-----------------------------------------------------------
est? Praeterita, inquit, non queunt solvere, nova poterunt sustinere? Ex 
hoc laudant provinciae Julianum: et ille quidem in robusta aetate, iste 
in processu adolescentiae; ille plurima reperit, et exhausit omnia; iste 
nihil invenit, et omnibus abundavit.
        

          22.
          Audivit in Transalpinis partibus positus, ad Italiae fines barbaros 
propinquasse: sollicitus ne alieno hoste suum regnum attentaretur, venire 
properabat, cupiens dimittere Gallicana otia, et pericula nostra suscipere.
        

          23.
          Haec mihi cum aliis communia. Illa privata, quod saepe me appellabat 
absentem, et a me initiandum se sacris mysteriis praeferebat. Quin etiam 
cum rumor quidam ad Viennensem pertulisset urbem, quod invitandi ejus ad 
Italiam gratia eo pergerem;
-----------------------------------------------------------
quam gaudebat, quam gratulabatur me sibi optato adfore! Mora ei adventus 
mei prolixior videbatur. Atque utinam adventum ipsius nullus praevenisset 
nuntius!
        

          24.
          Jam promiseram me profecturum, respondens vel honoratis petentibus, 
vel praefecto, ut tranquillitati Italiae consuleretur, me sicut superfluo 
ingerere non possem propter 1181 verecundiam, ita necessitatibus non defuturum. 
Confirmatum hoc erat: ecce postridie litterae de instruendis mansionibus, 
invectio ornamentorum regalium, aliaque ejusmodi quae ingressurum iter 
imperatorem significarent. Quibus rebus ab ipsis a quibus fuerant postulata, 
intermissa legatio est.
        

          25.
          Reus mihi videbar speratae meae praesentiae
-----------------------------------------------------------
nec impletae: sed utinam viventi tibi hunc deberem reatum! Excusarem quod 
nulla tua audissem pericula, nullas tuas accepissem litteras, quod non 
potuissem propriis animalibus occurrere, etiamsi iter ingressus essem. 
Itaque securus veniae, dum dies subduco, adventus tui iter lego; ecce rescriptum
-----------------------------------------------------------
accipio, ut sine mora pergendum putarem, eo quod vadem fidei tuae habere 
me apud Comitem tuum velles. Num restiti? num moratus sum? Additur eo ut 
properarem ocius, nec arbitrarer causam itineris mei synodum Gallorum esse 
episcoporum, propter quorum frequentes dissensiones crebro me excusaveram: 
sed ut ipse baptizaretur.
        

          26.
          In ipso egressu gestarum jam rerum indicia potui cognoscere, 
sed properandi studio nihil advertere poteram. Jam superabam Alpium juga, 
et ecce nuntius amarus mihi et omnibus de tanti morte imperatoris. Reflexi 
iter, et fletibus meis lavi. Quibus ego votis omnium proficiscebar? quo 
gemitu omnium revertebar? non enim imperatorem sibi, sed salutem ereptam 
putabant. Quanto ipse angebar
-----------------------------------------------------------
dolore? primum quod tantus princeps, quod dulce pignus meum, quod ita mei 
cupidissimus occidisset. Quos ego aestus ejus illo biduo fuisse comperi, 
quo litteris quas ad me miserat, supervixit? Vesperi profectus est silentiarius, 
tertio die mane quaerebat jamne remeasset, jamne venirem: ita sibi salutem 
quamdam venturam arbitrabatur?
        

          27.
          O juvenis optime, utinam te viventem invenire potuissem, utinam 
te dilatio aliqua 1182 meo reservasset adventui! Nihil de aliqua mei virtute 
polticeor, nihil de ingenio atque prudentia: sed quanta ego cura inter 
te et Comitem tuum, quanta sedulitate concordiam et gratiam refudissem? 
Quam me ipsum pro tua obtulissem fide, quam in me ipsum eos recepissem, 
quibus ille se timere dicebat?
-----------------------------------------------------------
Certe si Comes non esset inflexus, tecum remansis
-----------------------------------------------------------
sem. Praesumebam de te, quod ipse me audires, si pro te non esse auditum 
videres.
        

          28.
          Multa habueram, quae tenerem: nunc nihil habeo praeter lacrymas 
et fletus. Quotidie mihi major ad dolorem es, crescis ad gemitum. Omnes 
quanti me feceris protestantur: omnes absentiam meam causam tuae mortis 
appellant. Sed non sum Elias, non sum propheta, ut potuerim futura cognoscere: 
sed sum vox clamantis in gemitu, quo possim deflere praeterita. Quid enim 
habeo quod melius faciam, quam ut tibi lacrymas pro tanto tuo in me affectu 
rependam? Ego te suscepi parvulum, cum legatus ad hostem tuum pergerem: 
ego Justinae maternis traditum manibus amplexus sum: ego tuus iterum legatus 
repetivi Gallias, et mihi dulce illud
-----------------------------------------------------------
officium fuit pro salute tua primo, deinde pro pace atque pietate, qua 
fraternas reliquias postulabas: nondum pro te securus, et jam pro fraternae 
sepulturae honore sollicitus.
        

          29.
          Sed revertamur ad Threnos, et ipsa doloris ingrediamur viscera: 
Quid testabor, inquit, tibi, aut quid assimilabo tibi, filia Hierusalem? 
Quis salvam te faciet, et quis consolabitur te, virgo filia Sion? quia 
magna facta est super te contritio tua. Quis sanabit te? Quis autem 
me consolabitur a quo alii petunt consolationis officiumImplevit me 
amaritudine, inebriavit me felle. Ventrem meum doleo, ventrem meum doleo, 
ut prophetico utar eloquio; quoniam quem in Evangelio eram generaturus, 
amisi.
-----------------------------------------------------------

        

          30.
          Sed ille non amisit gratiam, quam poposcit,
-----------------------------------------------------------
qui mihi in sermone, quo utebar ad 1183 plebem, hodie resurrexit. Nam cum 
in tractatum incidissem propositae lectionis, quod populus pauper benediceret 
Deum; quaerere coepi quis esset hic populus, et distinguere quod esset 
populus, alter dives, alter pauper: dives Judaeorum, pauper Ecclesiae: 
dives ille eloquiis sibi creditis, iste pauper aliena eloquia mutuatus. 
Merito pauper; quia congregatus a paupere est, illo videlicet, qui pauper 
factus est, cum dives esset, ut nos ejus inopia ditaremur: exinanivit enim 
se, ut omnes repleret.
        

          31.
          Sed quomodo pauper qui habebat aeternitatis divitias, et plenitudinem 
divinitatis? Denique in carne erat, et dicebat: Amodo videbitis Filium 
hominis sedentem ad dexteram virtutis (Matth.
-----------------------------------------------------------
XXVI, 64). Et alibi ad Petrum dicit: Tibi dabo claves regni coelorum. 
Hic ergo pauper, qui regnum coeleste donabat? Sed audi quomodo pauper: 
Tollite, inquit, jugum meum super vos; quia mitis sum, et humilis corde. 
Ideo et populus ejus pauper est, non indigentia, quem divite illo populo 
video ditiorem; non solum enim oracula prophetarum, sed etiam apostolorum 
meruit divino fusa Spiritu habere praecepta.
        

          32.
          Non ergo inopia pauper, sed pauper spiritu, cui dictum est: Beati 
pauperes spiritu: ipsorum est enim regnum coelorum. Vere beati pauperes, 
qui acceperunt quod divites non habebant. Ex hoc numero est ille propheticus 
pauper, de quo scriptum est: Iste pauper clamavit, et Dominus exaudivit
-----------------------------------------------------------
eum. Ex hoc populo ille, qui ait: Argentum et aurum non habeo, sed 
quod habeo, hoc do tibi: In nomine Jesu Nazareni surge, et ambula. 
Ille ergo pauper auctor populi pauperis dicit: Deus, laudem meam ne tacueris; 
quoniam os peccatoris et os dolosi super me apertum est. Locuti sunt super 
me lingua dolosa, et sermonibus odii circumdederunt me, et expugnaverunt 
me gratis. Pro eo ut me diligerent, detrahebant mihi: ego autem orabam. 
Bonum scutum oratio, quo omnia adversarii ignita spicula repelluntur. 
Orabat ergo Dominus Jesus, et ejus imitator Valentinianus orabat.
        

          33.
          Sed forte dicatur: Quid ei profuit sua oratio? Ecce in primo 
vitae occidit cursu. De celeritate
-----------------------------------------------------------
mortis, non de genere loquor; non enim accusationis voce utor, sed doloris. 
Sed etiam Dominus orabat, et crucifixus est; hoc enim orabat, ut peccatum 
mundi tolleret. Audiamus ergo quid oret Christi discipulus: utique quod 
magister docuit. Docuit autem ut vigilemus et oremus, ne ingrediamur in
-----------------------------------------------------------
tentationem, hoc est, ne incidamus in peccatum. Haec est enim tentatio 
christiani, si in suae animae periculum prolabatur: mortem autem timere 
non est perfectionis.
        

          34.
          Rogare autem quis debet et pro inimicis suis, orare etiam pro 
persequentibus, sicut Dominus orabat, dicens: Pater, dimitte illis; non 
enim sciunt quid faciunt. Vide clementiam magnam. 1184 Illi suum persequebantur 
auctorem, ipse adversariis etiam gravia peccata donabat; quin etiam ignorantiae 
velamine excusabat admissum, dicens: Quia nesciunt quid faciunt; nam si 
scirent, Dominum non persequerentur suum, in cujus potestate ac jure salutem 
esse suam arbitrarentur. Et quia non sola Christi persecutores ejus erant 
morte
-----------------------------------------------------------
contenti, addebant maledicta atque convicia, ut ait ipse: Maledicent ipsi, 
et tu benedices. Docuit nos quod timere maledicta persequentium minime 
debeamus, cum habeamus benedictionis auctorem: nec movere nos convicia 
debeant, ubi praesul est, qui possit auferre maledicta.
        

          35.
          Quid illud quod mori non timuit? Immo pro omnibus se obtulit 
dicens quod frustra innoxii in invidiam vocarentur, quod frustra propter 
se alii periclitarentur: sibique potius mortem optabat, ne ipse aliis causa 
mortis esset. Hoc est illud Evangelicum Domini in ipsa sui captione dicentis: 
Si me quaeritis, sinite hos abire. Occidit itaque pro omnibus quos 
diligebat, pro quo amici sui parum putabant, si omnes perirent.
-----------------------------------------------------------

        

          36.
          Advertimus quem circa amicos suos habuerit animum, quem erga 
germanas suas habuerit affectum consideremus. In ipsis requiescebat, in 
ipsis se consolabatur, in ipsis relaxabat animum, et fessa curis corda 
mulcebat. Rogabat eas, ut si quo pueritiae suae lapsu, si sermone aliquo 
offensae a fratre viderentur, ignoscerent, veniam sibi a Domino Deo deprecarentur. 
Manus, capita sororibus osculabatur, immemor imperii, memor germanitatis: 
et quanto magis aliis potestatis jure praestaret, hoc se magis humilem 
sororibus exhibebat. Rogabat ut non meminissent injuriae, meminissent gratiae.
        

          37.
          Acciderat ut quoddam de earum possessione audiret negotium; tantus 
enim erat, ut etiam in causa sororum aequus forte arbiter a provincialibus
-----------------------------------------------------------
aestimaretur: quod etsi circa sanctas necessitudines suas charitate propenderet, 
tamen pietatem suam justitia temperaret. Audivit negotium non de jure, 
sed de possessione praedii. Hinc pietas pro sororibus, inde misericordia 
pro orphani causa certabat; ut pro eo apud ipsas interveniret sorores. 
Remisit ad
-----------------------------------------------------------
judicem publicum negotium, ne aut jus, aut pietatem laederet. Privatim 
tamen, quantum ex proposito nobilium puellarum advertimus, pium sanctis 
sororibus impressit affectum; ut concedendi praedii voluntatem haberent, 
indicium darent. Vere dignae tanto fratre germanae, quae id quod mater 
sibi reliquerat, mallent de suo potius jure laxare, quam fratrem in sua 
causa verecundiam sustinere.
        

          38.
          Haec est vobis, sanctae animae, haereditas pretiosior fraternae 
laudis et gloriae, his vos pius frater nobiliores et ditiores reddidit, 
qui 1185 caput vestrum non gemmis onerabat, sed osculis: manus vestras 
non tam regalibus ambiebat insignibus, quam imperatorio ore lambebat. In 
vestrae fructu praesentiae omne ponebat solatium, ut nec ipsam nimie
-----------------------------------------------------------
desideraret uxorem. Ideo nuptias differebat, quia plus eum vestrae gratiae 
pascebat affectus. Haec vobis desiderio amplius, quam dolori sint; ut fraterna 
gloria plus reficiat mentem, quam dolor torqueat. Pascunt frequenter et 
lacrymae, et mentem allevant: fletus refrigerant pectus, et moestum solantur 
affectum.
        

          39.
          Durum quidem funus videtis; sed stabat et sancta Maria juxta 
crucem Filii, et spectabat Virgo sui unigeniti passionem. Stantem illam 
lego, flentem non lego. Unde dixit ei Filius: Mulier, ecce filius tuus. 
Et discipulo dixit: Ecce mater tua; haereditatem illis charitatis suae 
et gratiae derelinquens. In quo vobis, pia pignora, quoniam fratrem vestrum 
servare propter mea peccata non
-----------------------------------------------------------
merui, affectum paternum exhibere desidero. Illum intueor in vobis, illum 
teneo, illum puto esse mihi praesentem; immo utrumque germanum, quos velut 
oculos mihi effossos arbitror. Felicius episcopos persequuntur imperatores, 
quam diligunt. Quanto mihi beatius Maximus minabatur? In illius odio laus 
erat, in horum amore supplicii feralis haereditas. Utinam, filii, pro vobis 
liquisset hunc spiritum fundere! Compendium doloris inveneram, et gloriosius 
mihi fuerat pro tantis obire pignoribus.
        

          40.
          Sed ad vestram, sanctae filiae, consolationem revertar, quamvis 
rerum gestarum acerbitas vim omnem consolationis absorbeat. Quae si brevis 
sit, nihil affert quo moestum affectum demulceat: sin prolixior, longiorem 
affert admonitionem doloris.
-----------------------------------------------------------
Quo enim prolixior fueris, hoc magis in consolando afficies eum, quem consolari 
velis, et diutius moerorem ejus tenebis.
-----------------------------------------------------------

        

          41.
          Non igitur velut penicillo quodam sermonis mei vestras abstergam 
lacrymas; neque enim id facere vellem, etiamsi possem: est enim piis affectibus 
quaedam etiam flendi voluptas, et plerumque gravis lacrymis evaporat dolor. 
Sed id postulo, ne vel infixum pectori vestro fratrem duris gemitibus revellatis, 
vel avertatis planctibus, vel requiescentem excitetis. Ille vobis maneat 
in corde, ille vivat in pectore, ille amplexibus piis haereat, ut solebat; 
ille fraterna oscula premat, ille semper in oculis sit, semper in osculis, 
semper in alloquiis, semper in mentibus: ille jam talis, ut ei nihil timeatis 
sicut ante. Obliviscamini ejus aerumnam, teneatis gratiam. Ille vobis auxiliaturus 
speretur, ille noctibus 1186 praesul assistat, illum a vobis jam nec somnus 
excludat.
-----------------------------------------------------------
Propter ipsum delectet quies, ut vobis gratior revertatur. In vobis est, 
filiae, ut fratrem vobis jam nemo possit auferre.
        

          42.
          Sed corpus ejus tenere desideratis, tumulum circumfusae tenetis. 
Ille tumulus fratris vobis habitatio sit, ille sit aula palatii, in quo 
chara vobis membra requiescent.
        

          43.
          Quod si me ad illum revocatis dolorem, quod cito excessit e vita: 
nec ego abnuo immatura obisse aetate, quem nostrae vitae temporibus fulcire 
cuperemus; ut de nostris annis viveret, qui fungi non potuit suis.
        

          44.
          Sed quaero utrum aliquis sit post mortem sensus, an nullus? Si 
est, vivit; immo quia est, vita jam fruitur aeterna. Quomodo enim non habet
-----------------------------------------------------------
sensum, cujus anima vivit, et viget, et remeabit ad corpus; et faciet illud, 
cum refusa fuerit, reviviscere? Clamat Apostolus: Nolumus vos ignorare, 
fratres, de dormientibus, ut non tristes sitis, sicut et caeteri qui spem 
non habent. Nam si credimus quod Jesus mortuus est, et resurrexit; ita 
et Deus illos qui dormierunt per Jesum, adducet cum eo. Manet ergo 
eos vita, quos manet resurrectio.
        

          45.
          Quod si gentes, quae spem resurrectionis non habent, hoc uno 
se consolantur, quod dicant quod nullus post mortem sensus sit defunctorum, 
ac per hoc nullus remaneat sensus doloris: quanto magis nos consolationem 
recipere debemus; quia mors metuenda non sit, eo quod finis sit peccatorum:
-----------------------------------------------------------
vita autem desperanda non sit, quae resurrectione reparatur? Job quoque 
docet nec mortem timendam, et potius optandam piis, dicens: Utinam in inferno
-----------------------------------------------------------
me custodires, et absconderes me, donec mitigetur ira tua, et constituas 
mihi tempus, in quo memor sis mei. Si enim mortuus fuerit homo, vivet. 
Consummans dies vitae meae sustinebo, donec iterum fiam. Tunc vocabis, 
et ego tibi obediam: opera autem manuum tuarum ne despicias.
        

          46.
          Esto tamen, dolendum sit quod primaeva obierit aetate; gratulandum 
tamen quod virtutum stipendiis veteranus decesserit. Tanta enim fuit emendatio 
vitae ejus in illo omnibus lubrico adolescentiae tempore, tanta laus morum 
ejus, ut omnem memoriam doloris obducat. Quod enim obiit, fragilitatis 
est: quod talis fuit, admirationis. Quam beata fuisset respublica, si eum 
diutius servare potuisset! Sed quia vita sanctorum non hic in terris
-----------------------------------------------------------
est, sed in coelo (justis enim (Philip I, 21, 23) vivere Christus, et mori 
lucrum, quia dissolvi et cum Christo esse multo melius ), dolendum est 
quod nobis cito raptus sit, consolandum quod ad meliora transierit. 1187
        

          47.
          Denique David moriturum filium flebat, mortuum non dolebat. 
Flebat ne sibi eriperetur, sed flere desivit ereptum, quem sciebat esse 
cum Christo. Et ut scias verum esse quod assero, incestum Ammon filium 
flevit occisum, parricidam Abessalon doluit interemptum dicens: Filius 
meus Abessalon, filius meus Abessalon, innocentem filium non putavit 
esse lugendum, quia illos sibi periisse pro scelere, hunc pro innocentia 
credidit esse victurum.
        

          48.

-----------------------------------------------------------
Nihil ergo habetis quod gravissime doleatis in fratre: homo natus est, 
humanae fuit obnoxius fragilitati. Nemo se redemit a morte, non dives, 
non ipsi reges; immo ipsi gravioribus subjacent. Job dixit: Numerati anni 
dati sunt potenti, timor autem ejus in auribus ejus; quando videtur habere 
pacem, tunc veniet ejus eversio. Vobis quoque ipsis tam acerba incidisse 
patienter ferre debetis, quae videtis vobis communia esse cum sanctis. 
Etiam David amissis filiis destitutus est: optasset illos tales obire, 
qualis vobis frater ereptus est; ille crimina doluit, non exitum filiorum.
        

          49.
          Sed esto fuerit ingemiscendum. Quousque luctus tempora protrahuntur? 
Duorum mensium curricula in fraterni funeris quotidiano clausistis amplexu.
-----------------------------------------------------------
Sola in Scripturis Jephte filia fletus sui tempora postulavit, cognito 
quod pater ejus profecturus ad praelium voverat quia id rerum potitus offerret
-----------------------------------------------------------
Domino, quod sibi primum occurreret. Post victoriam revertenti occurrit 
filia, ignara pietatis, ignara promissi. Vidit eam, et ingemuit pater, 
dicens: Heu me, filia, impedisti me, in stimulum doloris facta es mihi. 
Ego enim aperui os meum de te ad Dominum, et non potero avertere. Illa 
dixit ad eum: Pater, si in me aperuisti os tuum, fac mihi ut exiit de ore 
tuo.. Et iterum dixit: Sine me mensibus duobus, et vadens flebo in 
montibus super virginitatem meam ego, et compares amicae meae. Itaque 
duobus exactis regressa mensibus, sacrificii munus implevit; quae decreto 
populi Israel quaternis in anno diebus ab ejusdem plebis feminis deplorabatur.
        

          50.
          Ad deflendum igitur suae virginitatis florem duos sat esse menses 
Jephte filia judicavit, et adhuc
-----------------------------------------------------------
non venerat resurrectio; et hoc spatio temporis satis putavit a paucis 
se esse defletam; vobiscum omnes populi defleverunt, omnes ingemuerunt 
provinciae; et adhuc parva putatis vestra haec esse supplicia? Si fratrem 
vestro redimere possetis exitio, nollet tamen ille vestra afflictione resuscitari; 
quia se melius vivere 1188 credidit in vobis, qui optavit potius se ipsum 
mori, quam vestram videre injuriam qui pro vobis se libenter fuit paratus 
offerre, qui ipso nostri doloris die dicitur hanc solam emisisse vocem. 
Vae miseris sororibus meis! Itaque magis vestram destitutionem, quam suam 
mortem dolebat.
        

          51.
          Sed audio vos dolere, quod non acceperit sacramenta baptismatis. 
Dicite mihi quid aliud in nobis
-----------------------------------------------------------
est, nisi voluntas, nisi petitio? Atqui etiam dudum hoc voti habuit, ut 
et antequam in Italiam venisset, initiaretur, et proxime baptizari se a 
me velle significavit; et ideo prae caeteris causis me accersendum putavit. 
Non habet ergo gratiam quam desideravit: non habet quam poposcit? Certe 
quia poposcit, accepit. Et unde illud est: Justus quacumque morte praeventus 
fuerit, anima ejus in requie erit.
        

          52.
          Solve igitur, Pater sancte, munus servo tuo, quod Moyses quia 
in spiritu vidit, accepit: quod David, quia ex revelatione cognovit, emeruit. 
Solve, inquam, servo tuo Valentiniano munus, quod concupivit: munus quod 
poposcit sanus, robustus, incolumis. Si affectus aegritudine distulisset, 
tamen non
-----------------------------------------------------------
penitus a tua misericordia esset alienus, qui celeritate temporis esset, 
non voluntate fraudatus. Solve ergo servo tuo munus gratiae tuae, quam 
ille numquam
-----------------------------------------------------------
negavit, qui ante diem mortis templorum privilegia denegavit, his urgentibus, 
quos revereri posset. Adstabat virorum caterva gentilium, supplicabat senatus: 
non metuebat hominibus displicere, ut tibi soli placeret in Christo. Qui 
habuit spiritum tuum, quomodo non accepit gratiam tuam?
        

          53.
          Aut si quia solemniter non sunt celebrata mysteria, hoc movet, 
ergo nec martyres, si catechumeni fuerint, coronentur; non enim coronantur, 
si non initiantur. Quod si suo abluuntur sanguine, et hunc sua pietas abluit 
et voluntas.
        

          54.
          Ne quaeso, eum, Domine, a fratre sejungas, nec jugum hoc piae 
germanitatis patiaris abrumpi. Hic tuus jam, et tuo judicio vindicatus, 
periclitatur amplius Gratianus, si separetur a fratre, si non mereatur 
esse
-----------------------------------------------------------
cum eo, per quem merui vindicari. Quas ille nunc manus ad te, Pater, erigit? 
quas pro fratre preces fundit? quo ei inhaeret amplexu? quemadmodum sibi 
eum non patitur avelli?
        

          55.
          Adest etiam pater, qui militiam sub Juliano, et tribunatus honores 
fidei amore contempsit. 1189 Dona patri filium, fratri germanum suum, quorum 
utrumque imitatus est: alterum fide, alterum devotione pariter atque pietate 
in templorum privilegiis denegandis. Quod patri defuerat adjunxit: quod 
frater constituit, custodivit. Et huic adhuc intercessionem adscisco, cui 
remunerationem praesumo.
        

          56.
          Date manibus sancta mysteria, pio requiem
-----------------------------------------------------------
ejus poscamus affectu. Date sacramenta coelestia, animam nepotis nostris 
oblationibus prosequamur. Extollite populi mecum manus in sancta, ut eo 
saltem munere vicem ejus meritis rependamus. Non ego floribus tumulum 
ejus aspergam, sed spiritum ejus Christi odore perfundam. Spargant alii 
plenis lilia calathis, nobis lilium est Christus. Hoc reliquias ejus sacrabo, 
hoc ejus commendabo gratiam. Numquam ego piorum fratrum separabo nomina, 
merita discernam. Scio quod Dominum commemoratio ista conciliet, et copula 
ista delectet.
        

          57.
          Nec putet aliquis quidquam meritis eorum obitus celeritate detractum. 
Raptus est Enochet Josias decimo octavo 
anno regni sui ita Domini pascha
-----------------------------------------------------------
celebravit, ut omnes retro principes devotione superaret, nec diutius suae 
fidei meritis supervixit; immo quia plebi Judaeae grave imminebat exitium, 
rex justus ante sublatus est. Metuo ergo ne et tu nobis aliqua nostri 
offensione sis raptus, ut octavo decimo regni tui anno imminentis mali 
acerbitatem, quasi justus, evaderes.
        

          58.
          Sed jam chara mihi complectar viscera, et debito condam sepulcro; 
prius tamen singula membra perspiciam. Valentitianus meus, juvenis meus, 
et candidatus et rubeus, habens in se imaginem Christi; talibus enim 
prosequitur Ecclesia in Canticis Christum. Nec injuriam putes: charactere
-----------------------------------------------------------
Domini inscribuntur et servuli, et nomine imperatoris signantur milites. 
Denique et ipse Dominus dixit: Nolite tangere Christos meos, et vos 
estis lux mundi. Et Jacob dixit. 
Ad filium loquebatur, et Dominum revelabat. Et de Joseph dictum: Filius 
meus ampliatus, filius meus 1190 ampliatus Joseph, et Christum significabat.
        

          59.
          Licet ergo et mihi charactere Domini signare servulum: Juvenis 
meus candidus et rubeus, electus e decem millibus. Electus est filius 
meus, cum post mortem patris, parvulus adscisceretur imperio. Caput ejus 
aurum cephas, oculi ejus sicut columbae super abundantiam aquarum (Ibid.,
-----------------------------------------------------------
11) Ibi enim sedimus et flevimus, dixerunt qui inde venerunt.
        

          60.
          Venter ejus pyxis eburnea, qui reciperet oracula Scripturarum, 
ut posset dicere: Ventrem meum doleo. sicut dixit propheta; dicit enim 
haec, qui imitator est Christi.
        

          61.
          Genae ejus sicut phialae aromatis, quibus Christi influebat 
unguentum.
        

          62.
          Labia ejus sicut lilia distillantia myrrha plena. Manus ejus 
tornatae, aureae, plenae Tharsis (Ibid, 13, 14); eo quod in verbis ejus 
justitia refu geret, in factis et operibus reniteret gratia: in quo et 
plenum virtutis et auctoritatis regalis esset alloquium, nec inflexa aliquo 
mortis terrore constantia, et factorum pretiosa et emendata correctio; 
omnis enim
-----------------------------------------------------------
bonus operarius manus Christi est.
        

          63.
          Fauces ejus dulcedines, et totus desiderium. Quam dulcia 
enim omnia judicia ejus universorum faucibus adhaeserunt! Quanta gratia 
sermones ipsius singuli recensentur! Quemadmodum, fili, desideraris a populis? 
Mihi certe impressisti, quae pectore teneo verba illa postrema quibus me 
vadem tuum fieri postulabas. Reliquisti ipse de me testimonium judicii 
gloriosi. Ego tibi fidem meam exhibere non potui, quam parabam; dixi tamen 
absens, et dicentem me fidem pro te Christus audivit. Tenetur in coelo 
sponsio mea, etsi non tenetur in terris. Obligatus sum Deo, etsi non potui 
hominibus obligari.
        

          64.
          Locutus sum de corpore tuo, nunc alloquar
-----------------------------------------------------------
animam tuam dignam propheticis ornamentis. Iisdem igitur utar exordiis: 
Quaenam est haec prospiciens sicut diluculum, speciosa ut luna, electa 
ut sol. Videor mihi te videre fulgentem, videor audire dicentem: Diluculum 
mihi est, pater. Nox terrena praecessit, dies coelestis appropinquavitProspicis 
nos igitur, sancta anima, 1191 de loco superiore, tamquam inferiora respiciens. 
Existi de tenebris istius saeculi, et ut luna resplendes, ut sol refulges. 
Et bene ut luna, quia et ante in umbra licet istius corporis refulgebas 
et terrarum tenebras illuminabas, et nunc lumen a sole justitiae mutata 
clarum diem ducis. Videre igitur videor te tamquam de corpore recedentem 
et repulsa noctis caligine surgentem diluculo sicut solem appropinquantem 
Deo, et rapido
-----------------------------------------------------------
volatu sicut aquilam, quae terrena sunt, relinquentem.
        

          65.
          Convertere, Solamitis, convertere; et videbimus te. Convertere 
ad nos pacifica; ut gloriam tuam sororibus tuis monstres, et incipiant 
se tuae quietis et gratiae securitate solari. Semel tantum ad nos convertere, 
ut te videamus, et rursus convertere, atque ad Hierusalem illam civitatem 
sanctorum tota intentione festina. Aut certe quia ad animam piam Christus 
hoc dicit, jubet illam paulisper converti; ut nobis gloria ejus appareat, 
et requies futura cum sanctis: et postea praecipit eam ad illud supernum 
sanctorum festinare consortium.
        

          66.
          Quid videbitis, inquit, in Solamitide, quae venit sicut chori 
castrorum? hoc est, in ea
-----------------------------------------------------------
quae multum et adversus plurimos in corpore praeliata est. Etenim pugnavit 
adversus extraneos hostes, pugnavit adversus lubricas saeculi mutationes, 
pugnavit adversus corporis fragilitates, adversus multiplices passiones. 
Audivit a Domino: Convertere, Solamitis. Conversa est ad pacem semel 
in saeculo, conversa est iterata communione ad gratiam Christi; et ideo 
pulchra conversio ejus in saeculo, pulcherrimus incessus ejus et volatus 
in coelum.
        

          67.
          Unde meretur audire: Speciosi facti sunt gressus tui in calceamentis, 
filia Aminadab, hoc est, filia principis; speciosos enim processus 
habuisti in corpore, tamquam calceamento eo usa, non ut involucro; ut quasi 
superior et eminentior, quo velles tuum circumferres sine ulla offensione
-----------------------------------------------------------
vestigium: vel certe sicut calceamentum illud exsolveres, sicut Moyses 
fecit, cui dictum est: Solve calceamentum pedum tuorum.
        

          68.
          Dicit igitur tibi nunc pater Aminadab, ille populi princeps: 
Audi, filia, et vide quoniam concupivit rex speciem tuam. Speciosi 
ergo facti sunt gressus tui in calceamentis, filia Aminadab. Moduli femorum 
tuorum similes torquibus, hoc est, consonans sibi in omnibus factis 
tuis gratia atque moderatio, magnorum aequavit insignia triumphorum. Denique 
moderatione tua et tranquillitate pacifica nec Gallia hostem sensit, et 
Italia hostem repulit, qui ejus finibus imminebat. Torques autem insignia 
esse victoriae dubitari non potest, cum ii qui in bello 1192 fortiter fecerint, 
torquibus
-----------------------------------------------------------
honorentur.
        

          69.
          Umbilicus tuus crater tornatilis, non deficiens mixto. Venter 
tuus acervus tritici muniti inter lilia. Cervix tua sicut turris eburnea. 
Oculi tui sicut stagna in Esebon. Bonus umbilicus animae, virtutum 
omnium capax, sicut crater ab ipso fidei auctore tornatus. Sapientia enim 
in cratere miscuit vinum suum, dicens: Venite, edite panes meos, et bibite 
vinum, quod miscui vobis. Umbilicus ergo iste tornatus omni decore 
virtutum non deficit mixto. Venter quoque ejus non solum justitiae velut 
frumentario cibo replebatur, sed etiam gratia suavitateque florebat sicut 
lilium. Cervix quoque ejus candida et pura, jugo Christi sponte subjecta, 
cogitationes rationabiles, fidei odor, circumcisionis attentio,
-----------------------------------------------------------
ornatus capitis gloriosus; quod non regalia diademata, sed Dominici sanguinis 
insignia coronarent.
        

          70.
          Merito tamquam rex peccati victor, et coelesti corona redimitus 
ascendit, cujus animae dicit Deus Verbum: Quam pulchra et suavis facta 
es, charitas, in deliciis tuis! Pulchra per virtutis decorem, suavis 
per gratiam. Procera sicut palma, quae vincentis est praemium.
        

          71.
          Huic ascendenti animae Gratianus frater occurrit, et complexus 
eam dicit: Ego fratri meo, et super me conversio ejus; vel quod sibi 
eum cupiat inhaerere, vel quod pietate fraterna quasi advocatus assistat, 
dicens conversionem ejus etiam suae gratiae praeferendam.
-----------------------------------------------------------

        

          72.
          Veni, inquit, frater meus, exeamus in agrum, requiescamus in 
castellis, diluculo surgamus in vineas
-----------------------------------------------------------
, hoc est, venisti eo ubi diversarum virtutum fructus pro singulorum 
meritis deferuntur, ubi abundant meritorum praemia. Exeamus ergo in agrum, 
in quo non vacuus labor, sed fecundus proventus est gratiarum. Quod in 
terris seminasti, hic mete: quod ibi sparsisti, hic collige. Aut certe 
veni in illum agrum, qui est odor Jacob, hoc est, veni in gremium Jacob, 
ut sicut Lazarus pauper in Abrahae sinu, ita etiam tu in Jacob patriarchae 
tranquillitate quiescas; sinus enim patriarcharum recessus quidam est quietis 
aeternae. Merito ergo Jacob ager est fructuosus, sicut Isaac patriarcha 
testatus est dicens: Ecce odor filii mei tamquam odor agri pleni, quem 
benedixit Dominus.
        

          73.

-----------------------------------------------------------
Requiescamus, inquit, in castellis, ostendens illic esse requiem tutiorem, 
quae septo coelestis refugii munita atque vallata, non exagitetur saecularium 
incursibus bestiarum.
        

          74.
          In foribus inquit, nostris omnes fetus arborum: nova et vetera, 
frater meus, servavi tibi. Quis dabit te, frater, fratrem mihi, lactentem 
ubera matris meae? Inveniens te foris, osculabor te; 1193 et quidem non 
spernent me: assumam te, et inducam te in domum matris meae, et in secretum 
ejus quae concepit me. Potum dabo tibi a vino operosi unguenti, a fluxu 
malorum granatorum meorum. Laeva ejus sub caput meum, et dextera ejus complectetur 
me. Promittit fratri augustae memoriae Gratianus praesto sibi fructus 
diversarum esse
-----------------------------------------------------------
virtutum; fuit enim et ipse fidelis in Domino, pius atque mansuetus, puro 
corde. Fuit etiam castus corpore, qui praeter conjugium nescierit feminae 
alterius consuetudinem.
        

          75.
          Ideo in foribus sedis suae habet fructus paratos, nec longe petendos. 
Offert quae servaverit fratri nova et vetera, hoc est, et Testamenti veteris, 
et Evangelii sacramenta, et dicit: Quis dabit te, frater, fratrem mihi 
lactentem ubera matris meae, hoc est, non quicumque te, sed Christus, illuminavit 
gratia spiritali, Ille te baptizavit, quia humana tibi officia defuerunt. 
Plus adeptus est, qui minora te amisisse credebas. Quae sunt ubera Ecclesiae, 
nisi sacramenta baptismatis? Et bene ait, lactentem, quasi eum qui baptizatus 
lactis nivei succum requirat. Inveniens,
-----------------------------------------------------------
inquit, te foris, osculabor te, hoc est, extra corpus te reperiens, osculo 
mysticae pacis amplectar. Nemo
-----------------------------------------------------------
te spernet, nullus excludet, in penetralia te et arcana Ecclesiae matris 
inducam, et in omnia secreta mysterii; ut bibas poculum gratiae spiritalis.
        

          76.
          Amplexatus igitur fratrem, deducere eum coepit ad propriam mansionem: 
et quia pio officio ad ulteriora processerat, cum fratre coepit ascendere, 
petens ut sibi et fratri major illic charitas augeatur; eo quod vitia humana 
defecerant, invidia atque jactantia, quae in plerisque solent fraternae 
pietatis jura vacuare.
        

          77.
          Videntes eos vel angeli, vel aliae animae, quaerunt ab iis, quae 
veluti comitatu suo fratres hos et officio deducebant, dicentes: 1194 Quae 
est haec quae ascendit candida, innitens super fratrem suum? Nec nos 
quidem dubitemus de meritis
-----------------------------------------------------------
Valentiniani, sed jam credamus vel testimoniis angelorum, quod detersa 
labe peccati, ablutus ascendit, quem sua fides lavit, et petitio consecravit. 
Credamus et sicut alii habent, quia ascendit a deserto, hoc est, ex hoc 
arido et inculto loco ad illas florulentas delectationes, ubi cum fratre 
conjunctus aeternae vitae fruitur voluptate.
        

          78.
          Beati ambo, si quid meae orationes valebunt! nulla dies vos silentio 
praeteribit, nulla inhonoratos vos mea transibit oratio, nulla nox non 
donatos
-----------------------------------------------------------
aliqua precum mearum contextione transcurret: omnibus vos oblationibus 
frequentabo. Quis prohibebit innoxios nominare? Quis vetabit commendationis 
prosecutione complecti? Si oblitus fuero te, sancta Hierusalem, hoc est, 
sancta anima, pia et pacifica germanitas, obliviscatur me dextera mea: 
adhaereat lingua mea faucibus meis, si non meminero tui, si non meminero 
Hierusalem in principio meae lactitiae. Ipse me citius, quam vos obliviscar: 
et si umquam sermo tacebit, loquetur affectus: et si vox deficiet, non 
deficiet gratia, quae meis est infixa praecordiis.
        

          79.
          Quomodo ceciderunt potentes? Quomodo uterque super illa Babylonis 
ceciderunt flumina? Quomodo rapidiora utriusque vitae fuere curricula,
-----------------------------------------------------------
quam ipsius Rhodani sunt fluenta? O mihi Gratiane et Valentiniane speciosi 
et charissimi, quam augusto vitam fine clausistis! quam proxima vobis mortis 
fuere confinia! quam sepulcra vicina! Gratiane, inquam, et Valentiniane, 
in vestris nominibus adhaerere juvat, atque delectat in vestri commemoratione 
requiescere. O omnibus Gratiane et Valentiniane speciosi et charissimi! 
Inseparabiles in vita, et in morte non estis separati. Non vos discrevit 
tumulus, quos non discernebat affectus.
-----------------------------------------------------------
1195 Non causa mortis separavit, quos pietas una jungebat. Non virtutum 
distantia dispares fecit, quos religio una fovebat. Super columbas simpliciores, 
super aquilas leviores, super agnos clementiores, super vitulos innocentiores. 
Gratiani sagitta non est reversa retro, et Valentiniani justitia non fuit 
vacua, nec inanis auctoritas. Quomodo sine pugna ceciderunt potentes?
        

          79.
          Doleo in te, fili Gratiane, suavis mihi valde. Plurima dedisti 
tuae pietatis insignia. Tu me inter tua pericula requirebas, tu in tuis 
extremis me appellabas, meum de te plus dolebas dolorem. Doleo etiam in 
te, fili Valentiniane, speciosus mihi valde. Deciderat amor tuus in me, 
sicut amor pignoris. Tu per me putabas eripi te periculis: tu me non solum 
ut parentem diligebas, sed ut redemptorem tui, et
-----------------------------------------------------------
liberatorem sperabas. Tu dicebas: Putasne, 1196
-----------------------------------------------------------
videbo patrem meum? Speciosa de me voluntas tua, sed non efficax praesumptio. 
Hei mihi vana spes in homine! sed tu in sacerdote Dominum requirebas. Hei 
mihi quod voluntatem tuam non ante cognovi! Hei mihi quod non clanculo 
ante misisti! Hei mihi qualia amisi pignora! Quomodo ceciderunt potentes, 
et perierunt arma concupiscenda?
        

          80.
          Domine, quia nemo habet, quod alii plus deferat, quam quod sibi 
optat; non me ab illis post mortem separes, quos in hac vita charissimos 
sensi. Domine, peto ut ubi ego fuero, sint et illi mecum; ut vel illic 
eorum perpetua copula fruar, quia hic uti eorum diuturniore conjunct one 
non potui. Te quaeso, summe Deus, ut charissimos juvenes matura resurrectione 
suscites et resuscites; ut immaturum hunc vitae istius cursum maturiore 
suscitatione
-----------------------------------------------------------
compenses. Amen.
        
      

  