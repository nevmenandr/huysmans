######################################################################

 	


        EPISTOLA PRIMA. AD DONATUM.


-----------------------------------------------------------

ARGUMENTUM.-- Promiserat Donato Cyprianus sermonem se cum illo habiturum 
de rebus divinis; jam
-----------------------------------------------------------
promissis admonitus satisfacit, ac multis gratiam Dei per Baptismum collatam 
commendans, quantum sit mutatus ab illo significat, et ad oculum demonstratis 
mundi erroribus, ad contemptum ejus, ad assiduam denique lectionem et orationem 
adhortatur.

          I.
          CAECILIUS Cyprianus Donato salutem. Bene admones,
-----------------------------------------------------------
Donate charissime. Nam et promisisse me memini, et reddendi tempestivum 
prorsus hoc tempus est, cum, indulgente vindemia, solutus animus
-----------------------------------------------------------
in quietem solemnes ac statas anni fatiscentis inducias sortitur. Locus 
etiam cum die convenit et mulcendis sensibus ac fovendis ad lenes auras 
blandientis
-----------------------------------------------------------
autumni hortorum facies amoena consentit. Hic jucundum sermonibus diem 
ducere et studentibus fabulis in divina praecepta conscientiam pectoris 
erudire. Ac ne colloquium nostrum arbiter profanus impediat, aut clamor 
intemperans familiae strepentis obtundat, petamus hanc sedem. Dant secessum 
vicina secreta; ubi dum erratici palmitum lapsus nexibus pendulis per
-----------------------------------------------------------
arundines bajulas repunt, viteam porticum frondea tecta fecerunt. Bene 
hic studia in aures damus; et dum in arbores et in vites oblectante prospectu 
oculos amoenamus, animum simul et auditus instruit et pascit obtutus: quamquam 
tibi sola nunc gratia, sola cura sermonis est. Contemptis voluptariae visionis 
illecebris, in me oculus tuus fixus
-----------------------------------------------------------
est. Tam aure quam mente totus auditor es, et hoc, amore quo diligis.
        

          II.
          Caeterum, quale vel quantum est quod in pectus tuum veniat ex 
nobis? Exilis ingenii angusta mediocritas tenues admodum fruges parit, 
nullis ad copiam foecundi cespitis culminibus ingravescit. Aggrediar tamen 
facultate qua valeo; nam et materia dicendi facit mecum. In judiciis, in 
concione pro rostris, opulenta facundia volubili ambitione jactetur. Cum 
vero de Domino
-----------------------------------------------------------
Deo vox est, vocis pura sinceritas non eloquentiae 2 viribus nititur ad 
fidei argumenta, sed rebus. Denique accipe non diserta sed fortia, nec 
ad audientiae popularis illecebram culto sermone fucata, sed ad divinam 
indulgentiam praedicandam rudi veritate simplicia. Accipe quod sentitur 
antequam discitur, nec per moras temporum longa agnitione colligitur, sed 
compendio gratiae maturantis hauritur.
        

          III.
          Ego cum in tenebris atque in nocte
-----------------------------------------------------------
coeca jacerem, cumque in salo jactantis saeculi nutabundus ac dubius vestigiis 
oberrantibus fluctuarem, vitae meae nescius, veritatis ac lucis alienus, 
difficile prorsus ac durum pro illis tunc moribus opinabar quod in salutem 
mihi divina indulgentia pollicebatur, ut quis renasci denuo posset,
-----------------------------------------------------------
utque, in novam vitam lavacro aquae salutaris animatus, quod prius fuerat 
exponeret, et, corporis licet manente compage, hominem animo ac mente mutaret. 
Qui possibilis, aiebam, est tanta conversio, ut repente ac perniciter exuatur 
quod vel genuinum situ materiae naturalis obduruit, vel usurpatum diu senio 
vetustatis inolevit? Alta haec et profunda penitus radice sederunt. Quando 
parcimoniam discit qui epularibus coenis et largis dapibus assuevit? et 
qui pretiosa veste conspicuus in auro atque in purpura fulsit, ad plebeium 
se ac simplicem cultum quando deponit? Fascibus ille oblectatus et honoribus, 
esse privatus et inglorius non potest. Hic stipatus clientium cuneis,
-----------------------------------------------------------
frequentiore comitatu officiosi agminis honestatus, poenam putat esse cum 
solus est. Tenacibus semper illecebris necesse est, ut solebat, vinolentia 
invitet, inflet superbia, iracundia inflammet, rapacitas inquietet, crudelitas 
stimulet, ambitio
-----------------------------------------------------------
delectet, libido praecipitet.
        

          IV.
          Haec egomet saepe mecum. Nam, ut ipse quamplurimis vitae prioris 
erroribus implicitus tenebar, quibus exui me posse non crederem, sic vitiis 
adhaerentibus obsecundans eram, et desperatione meliorum, malis meis veluti 
jam propriis ac vernaculis offavebam. Sed, postquam, undae genitalis auxilio 
superioris aevi labe detersa, in expiatum pectus serenum ac purum desuper 
se lumen infudit, postquam, caelitus spiritu hausto, in novum me hominem 
nativitas secunda reparavit, mirum in modum protinus confirmare se dubia, 
patere clausa, lucere tenebrosa, facultatem dare quod prius difficile videbatur, 
geri posse quod impossibile putabatur, ut esset agnoscere
-----------------------------------------------------------
terrenum fuisse quod prius carnaliter natum delictis obnoxium viveret, 
Dei esse coepisse quod jam Spiritus sanctus animaret. Scis ipse profecto 
et mecum pariter recognoscis quid detraxerit nobis quidve contulerit mors 
ista criminum, vita virtutum. Scis ipse, nec praedico. In proprias laudes 
odiosa jactatio est; quamvis non jactatum possit esse, sed gratum, quicquid 
non virtuti hominis adscribitur, sed de Dei munere praedicatur; ut jam 
non peccare esse coeperit fidei, quod ante peccatum est, fuerit, erroris 
humani. Dei est, inquam, Dei est
-----------------------------------------------------------
omne quod possumus. Inde vivimus, inde pollemus, inde sumpto et concepto 
vigore, hic adhuc positi futurorum indicia praenoscimus. Sit tantum timor 
innocentiae custos, ut, qui in mentes nostras indulgentiae coelestis allapsu 
clementer Dominus influxit, in animi oblectantis hospitio justa obtemperatione 
teneatur, ne accepta securitas indiligentiam pariat, et vetus denuo hostis 
obrepat.
        

          V.
          Caeterum, si tu innocentiae, si justitiae viam teneas, si illapsa 
firmitate vestigii tui incedas, si in Deum viribus totis ac toto corde 
suspensus hoc
-----------------------------------------------------------
sis tantum quod esse coepisti, tantum tibi ad licentiam datur quantum gratiae 
spiritalis augetur. Non enim, qui beneficiorum 3 terrestrium mos est, in 
capessendo munere caelesti mensura ulla vel modus est. Profluens largiter 
Spiritus nullis finibus premitur, nec coercentibus claustris intra certa 
metarum spatia fraenatur: manat jugiter, exuberat affluenter. Nostrum tantum 
sitiat pectus et pateat: quantum illuc fidei capacis afferimus, tantum 
gratiae inundantis haurimus. Inde jam facultas datur, castitate sobria, 
mente integra, voce pura, virtute sincera, in medelam dolentium posse venenorum 
virus extinguere ; animorum desipientium labes, reddita sanitate, purgare; 
infestis jubere pacem, violentis quietem, ferocientibus lenitatem; immundos 
et erraticos
-----------------------------------------------------------
spiritus, qui se expugnandis hominibus immerserint, ad confessionem minis 
increpantibus cogere ut recedant, duris verberibus urgere;
-----------------------------------------------------------
conflictantes, ejulantes, gementes incremento poenae propagantis extendere, 
flagris caedere, igne torrere. Res illic geritur, nec videtur; occulta 
plaga, et poena manifesta. Ita quod esse jam coepimus acceptus spiritus 
licentia sua potitur; quod necdum corpus ac membra mutavimus, adhuc carnalis 
aspectus saeculi nube caecatur. Quantus hic animi potentatus, quanta vis 
est, non tantum ipsum esse subtractum perniciosis contactibus mundi, ut 
quis expiatus et purus nulla incursantis inimici labe capiatur, sed adhuc 
majorem et fortiorem viribus fieri, ut in omnem adversarii grassantis exercitum 
imperioso jure dominetur!
        

          VI.
          Atque, ut illustrius, veritate patefacta, divini muneris indicia 
clarescant, lucem tibi ad cognitionem
-----------------------------------------------------------
dabo; malorum caligine abstersa, operti saeculi tenebras revelabo. Paulisper 
te crede subduci in montis ardui verticem celsiorem, speculare
-----------------------------------------------------------
inde rerum infra te jacentium facies; et, oculis in diversa porrectis, 
ipse a terrenis contactibus liber fluctuantis mundi turbines intuere: jam 
saeculi et ipse misereberis tuique admonitus et plus in Deum gratus, majore 
laetitia quod evaseris gratulaberis. Cerne tu itinera latronibus clausa, 
maria obsessa praedonibus, cruento horrore castrorum bella ubique divisa. 
Madet orbis mutuo sanguine; et homicidium, cum admittunt singuli, crimen 
est, virtus vocatur cum publice geritur. Impunitatem sceleribus acquirit, 
non innocentiae ratio, sed saevitiae magnitudo.
        

          VII.
          Jam, si ad urbes ipsas oculos tuos atque
-----------------------------------------------------------
ora convertas, celebritatem offendes omni solitudine tristiorem. Paratur 
gladiatorius ludus, ut libidinem crudelium luminum sanguis oblectet. Impletur 
in succum cibis fortioribus corpus, et arvinae toris membrorum moles robusta 
pinguescit, ut saginatus in poenam charius pereat. Homo occiditur in hominis 
voluptatem; et ut quis possit occidere peritia est, usus est, ars est. 
Scelus non tantum geritur, sed et docetur. Quid potest inhumanius, quid 
acerbius dici? Disciplina est ut perimere quis possit, et gloria est quod 
perimit. Quid illud, oro te, quale est ubi se feris objiciunt quos nemo 
damnavit, aetate integra, honesta satis
-----------------------------------------------------------
forma, veste pretiosa? Viventes in ultroneum funus ornantur, malis suis 
miseri gloriantur. Pugnant ad bestias, non crimine, sed furore. Spectant 
filios suos patres: frater in cavea est, et soror praesto est. Et spectaculi 
licet pretium largior muneris apparatus amplificet, ut moeroribus suis 
mater intersit, hoc, proh dolor! mater et redimit; et in tam impiis spectaculis 
tamque diris et funestis esse se non putant oculis parricidas.
        

          VIII.
          Converte hinc vultus ad diversi spectaculi
-----------------------------------------------------------
non minus poenitenda contagia: in theatris
-----------------------------------------------------------
quoque conspicies quod tibi et dolori sit et pudori. Cothurnus est tragicus 
prisca facinora carmine recensere. De parricidiis 4 et incestis horror 
antiquus, expressa ad imaginem veritatis actione, replicatur, ne, saeculis 
transeuntibus, exolescat quod aliquando commissum est. Admonetur aetas 
omnis auditu fieri posse quod factum est. Numquam aevi senio delicta moriuntur, 
numquam temporibus crimen obruitur, numquam scelus oblivione sepelitur. 
Exempla fiunt quae esse jam facinora destiterunt.
-----------------------------------------------------------
Tum delectat in mimis turpitudinum magisterio
-----------------------------------------------------------
vel quid domi gesserit recognoscere, vel quid gerere possit audire. Adulterium 
discitur dum videtur;
-----------------------------------------------------------
et, lenocinante ad vitia publicae auctoritatis malo, quae pudica fortasse 
ad spectaculum matrona processerat,
-----------------------------------------------------------
de spectaculo revertitur impudica. Adhuc deinde, morum quantalabes, quae 
probrorum fomenta, quae alimenta vitiorum, histrionicis gestibus inquinari, 
videre contra foedus jusque nascendi patientiam incestae turpitudinis elaboratam! 
Evirantur mares, honor omnis et vigor sexus enervati corporis dedecore 
mollitur, plusque illic placet quisquis virum in feminam magis fregerit. 
In laudem crescit ex crimine, et peritior quo turpior judicatur. Spectatur 
hic, proh nefas! et libenter. Quid non possit suadere qui talis est? Movet 
sensus, mulcet affectus, expugnat boni pectoris conscientiam fortiorem; 
nec deest probri blandientis auctoritas, ut auditu molliore pernicies hominibus 
obrepat. Exprimunt impudicam Venerem, adulterum Martem, Jovem
-----------------------------------------------------------
illum suum, non magis regno quam vitiis principem, in terrenos amores cum 
ipsis suis fulminibus ardentem, nunc in plumas oloris albescere, nunc aureo 
imbre defluere, nunc in puerorum pubescentium raptus ministris avibus prosilire. 
Quaere jam nunc an possit esse qui spectat integer vel pudicus. Deos
-----------------------------------------------------------
suos quos venerantur imitantur, fiunt miseris et religiosa delicta.
        

          IX.
          O si possis, in illa sublimi specula constitutus, oculos tuos 
inserere secretis, recludere cubiculorum obductas fores, et ad conscientiam 
luminum penetralia occulta reserare! aspicias ab impudicis geri quod nec 
possit aspicere frons pudica, videas quod crimen sit et videre, videas 
quod vitiorum furore dementes gessisse se negant et gerere festinant: libidinibns 
insanis in viros viri proruunt; fiunt quae nec illis possunt placere qui 
faciunt. Mentior nisi alios qui talis est increpat. Turpes turpis infamat, 
et evasisse se conscium credit, quasi conscientia satis non sit. Iidem 
in publico accusatores, in occulto rei, in semetipsos censores
-----------------------------------------------------------
pariter et nocentes: damnant foris quod intus operantur; admittunt libenter 
quod cum admiserint criminantur: audacia prorsus cum vitiis faciens, et 
impudentia congruens impudicis. Nolo mireris quae loquuntur hujusmodi; 
ore illo quidquid jam voce delinquitur minus est.
-----------------------------------------------------------

        


          X.
          Sed tibi, post insidiosas vias, post diversas orbe toto multiplices 
pugnas, post spectacula vel cruenta vel turpia, post libidinum probra vel 
lupanaribus prostituta vel domesticis parietibus obsepta, quorum quo secretior 
culpa, major audacia est, forum fortasse videatur immune, quod ab injuriis 
lacessentibus liberum, nullis malorum contactibus polluatur. Illuc aciem 
tuam flecte. Plura illic quae detesteris invenies, magis oculos tuos inde 
divertes. Incisae sunt licet leges duodecim tabulis, et publice aere praefixo 
jura praescripta sint, inter leges ipsas delinquitur, inter jura peccatur. 
Innocentia nec illic ubi defenditur reservatur. Saevit invicem discordantium 
rabies, et inter togas pace rupta, forum litibus mugit insanum, hasta illic 
et gladius et carnifex praesto est, ungula effodiens,
-----------------------------------------------------------
equuleus extendens, ignis exurens, ad hominis corpus
-----------------------------------------------------------
unum 5 supplicia plura quam membra. Quis inter haec vero subveniat? Patronus? 
praevaricatur et decipit. Judex? sed sententiam vendit. Qui sedet crimina 
vindicaturus admittit, et ut reus innocens pereat, fit nocens judex. Flagrant 
ubique delicta, et passim multiformi genere peccandi per improbas mentes 
nocens virus operatur. Hic testamentum subjicit, ille falsum capitali fraude 
conscribit; hic arcentur haereditatibus liberi, illic bonis donantur alieni; 
inimicus insimulat, calumniator impugnat, testis infamat. Utrobique grassatur 
in mendacium criminum prostitutae vocis venalis audacia, cum interim nocentes 
nec cum innocentibus pereunt. Nullus de legibus metus est; de quaesitore, 
de judice pavor nullus. Quod potest redimi non timetur. Esse jam inter 
nocentes innoxium crimen
-----------------------------------------------------------
est. Malos quisquis non imitatur offendit.
-----------------------------------------------------------
Consensere jura peccatis, et coepit licitum esse quod publicum est. Quis 
illic rerum pudor, quae esse possit integritas, ubi qui damnent improbos 
desunt, soli ibi qui damnentur occurrunt?
        

          XI.
          Sed, ne nos videamur eligere fortasse pejora, et studio destruendi 
per ea oculos tuos ducere quorum tristis atque aversandus aspectus ora 
et vultus conscientiae melioris offendat, jam tibi illa quae ignorantia 
saecularis bona opinatur ostendam. Illic etiam fugienda conspicies. Quos 
honores putas esse, quos fasces, quam affluentiam in divitiis, quam potentiam 
in castris, in magistratu purpurae speciem, in principatu licentiae potestatem, 
malorum blandientium virus occultum est et arridentis nequitiae facies 
quidem laeta, sed calamitatis
-----------------------------------------------------------
abstrusae illecebrosa fallacia; instar quoddam
-----------------------------------------------------------
veneni, ubi, in lethales succos dulcedine aspersa calliditate fallendi 
sapore medicato, poculum videtur esse quod sumitur; ubi epota res est, 
pernicies hausta grassatur. Quippe illum vides qui, amictu clariore conspicuus, 
fulgere sibi videtur in purpura. Quibus hoc sordibus emit ut fulgeat, quos 
arrogantium fastus prius pertulit, quas superbas fores matutinus salutator 
obsedit, quot tumentium contumeliosa vestigia stipatus in clientium cuneos 
ante praecessit, ut ipsum etiam salutatum comes postmodum pompa praecederet, 
obnoxia non homini, sed potestati! neque enim coli moribus meruit ille, 
sed fascibus. Horum denique videas exitus turpes, cum auceps temporum palpator 
abscessit, cum privati latus nudum desertor
-----------------------------------------------------------
assecla foedavit. Tunc laceratae domus plagae
-----------------------------------------------------------
conscientiam feriunt, tunc rei familiaris exhaustae damna noscuntur, quibus 
redemptus favor vulgi, et caducis atque inanibus votis popularis aura quaesita 
est. Stulta prorsus et vana jactura, frustrantis spectaculi voluptate id 
parare voluisse quod nec populus acciperet et perderet magistratus!
        

          XII.
          Sed et quos divites opinaris continuantes saltibus saltus et, 
de confinio pauperibus exclusis, infinita ac sine terminis rura latius 
porrigentes, quibus argenti et auri maximum pondus et pecuniarum ingentium 
vel extructi aggeres vel defossae strues,
-----------------------------------------------------------
nos etiam inter divitias suas trepidos cogitationis incertae sollicitudo 
discruciat, ne praedo vastet, ne percussor infestet, ne inimica cujusque 
locupletioris invidia calumniosis litibus inquietet. Non cibus securo somnusve 
contingit. Suspirat ille in convivio, bibat licet gemma; et cum epulis 
marcidum corpus torus mollior alto sinu condiderit, vigilat in pluma; nec 
intelligit miser speciosa sibi esse supplicia, auro se alligatum teneri, 
et possideri magis quam possidere divitias atque opes. Atque, o detestabilis 
caecitas mentium et cupiditatis insanae
-----------------------------------------------------------
profunda caligo! cum exonerare se 6 possit et levare ponderibus, pergit 
magis fortunis angentibus incubare, pergit poenalibus cumulis pertinaciter 
adhaerere. Nulla in clientes inde largitio est, cum indigentibus nulla 
partitio; et pecuniam suam dicunt quam, velut alienam domi clausam, sollicito 
labore custodiunt, ex qua non amicis, non liberis quicquam, non sibi denique 
impertiunt. Possident ad hoc tantum ne possidere alteri liceat. Et, o nominum 
quanta diversitas! bona appellant ex quibus nullus illis nisi ad res malas 
usus est.
        

          XIII.
          An tu vel illos putas tutos, illos saltem inter honorum infulas 
et opes largas stabili firmitate securos, quos regalis aulae splendore 
fulgentes armorum excubantium tutela circumstat? Major illis quam caeteris
-----------------------------------------------------------
metus est. Tam ille timere cogitur quam timetur. Exigit poenas pariter 
de potentiore sublimitas, sit licet satellitum manu septus, et clausum
-----------------------------------------------------------
ac protectum latus numeroso stipatore tueatur. Quam securos non sinit esse 
subjectos, tam necesse est non sit et ipse securus. Ante ipsos terret potestas 
sua quos facit esse terribiles. Arridet ut saeviat, blanditur ut fallat, 
illicit ut occidat, extollit ut deprimat. Foenore quodam nocendi, quam 
fuerit amplior summa dignitatis et honorum, tam major exigitur usura poenarum.
        

          XIV.
          Una igitur placida et fida tranquillitas, una solida et firma 
et perpetua securitas, si quis, ab his inquietantis saeculi turbinibus 
extractus, salutaris portus statione fundatus, ad coelum oculos tollat 
a terris, et ad Domini munus admissus, ac Deo suo mente jam proximus, quicquid 
apud caeteros in rebus humanis sublime ac magnum videtur, infra
-----------------------------------------------------------
suam jacere conscientiam glorietur. Nihil appetere jam, nihil desiderare 
de saeculo potest qui saeculo major est. Quam stabilis, quam inconcussa 
tutela
-----------------------------------------------------------
est, quam perennibus bonis caeleste praesidium, implicantis mundi laqueis 
solvi, in lucem immortalitatis aeternae de terrena faece purgari! Viderit 
quae in nos prius infestantis inimici pernicies insidiosa grassata sit. 
Plus amare compellimur quod futuri sumus, dum et scire conceditur et damnare 
quod eramus. Nec ad hoc pretiis aut ambitu aut manu opus est, ut hominis 
summa vel dignitas vel potestas elaborata mole pariatur; sed gratuitum 
de Deo munus et facile est. Ut sponte sol radiat, dies luminat, fons rigat, 
imber irrorat, ita se Spiritus coelestis infundit. Postquam auctorem suum, 
coelum intuens, anima cognovit, sole altior et hac omni terrena potestate 
sublimior, id esse incipit quod esse se credit.
-----------------------------------------------------------

        

          XV.
          Tu tantum, quem jam spiritalibus castris coelestis militia signavit, 
tene incorruptam, tene sobriam religiosis virtutibus disciplinam. Sit tibi 
vel oratio assidua vel lectio: nunc cum Deo loquere, nunc Deus tecum: ille 
te praeceptis suis instruat, ille disponat. Quem ille divitem fecerit, 
nemo pauperem faciet: penuria esse nulla jam poterit cui semel pectus coelestis 
sagina saturavit. Jam tibi auro distincta laquearia et pretiosi marmoris 
crustis
-----------------------------------------------------------
vestita domicilia sordebunt, cum scieris te excolendum magis, te potius 
ornandum, domum tibi hanc esse potiorem quam Dominus insedit templi vice, 
in qua Spiritus sanctus coepit habitare. Pingamus hanc domum pigmentis 
innocentiae, luminemus luce justitiae: haec umquam procumbet in lapsum 
senio vetustatis, nec, pigmento parietis aut auro exolescente foedabitur. 
Caduca sunt quaecumque fucata sunt, nec fiduciam praebent possidentibus 
stabilem quae possessionis non habent veritatem. Haec manet cultu jugiter 
vivido, honore integro, splendore diuturno. Aboleri non potest nec extingui, 
potest tantum in melius corpore redeunte 7 formari.
        

          XVI.
          Haec interim brevibus, Donate charissime:
-----------------------------------------------------------
nam, etsi facilem de bonitate patientiam, mentem solidam, fidem tutam salutaris 
auditus oblectat, nihilque tam tuis auribus gratum est quam quod in Deo 
gratum est, moderari tamen dicenda debemus simul juncti et saepius collocuturi. 
Et, quoniam feriata nunc quies ac tempus est otiosum, quicquid inclinato 
jam sole in vesperam diei superest, ducamus hanc diem laeti, nec sit vel 
hora convivii gratiae coelestis immunis. Sonet psalmos
-----------------------------------------------------------
convivium sobrium; et ut tibi tenax memoria est, vox canora, aggredere 
hoc munus ex more. Magis charissimos pasces, si sit nobis spiritalis auditio, 
prolectet aures religiosa mulcedo.
        
      


        EPISTOLA II.CLERI ROMANI AD CLERUM CARTHAGINENSEM, DE SECESSU 
DIVI CYPRIANI.
ARGUMENTUM.-- Intellexerat Clerus Romanus a Crementio hypodiacono secessisse 
Cyprianum in persecutione; pro suo itaque zelo fidei, clerum carthaginensem 
officii
-----------------------------------------------------------
sui admonet ac instruit, quid circa lapsos, interea dum abest illorum episcopus, 
fieri oporteat.

          I.
          Didicimus secessisse benedictum papam Cyprianum a Crementio subdiacono, 
qui a vobis ad nos venit, certa ex causa: quod utique recte fecerit, propterea 
quod sit persona insignis. Et imminente agone quem permisit Deus in saeculo 
colluctandi causa cum adversario simul cum servis suis, volens etiam Angelis 
et hominibus certamen hoc manifestare, ut qui vicerit coronetur, victus 
vero reportaverit in se sententiam, quae nobis manifestata est. Et cum 
incumbat nobis, qui videmur
-----------------------------------------------------------
praepositi esse et vice pastoris custodire gregem, si ngligentes inveniamur, 
dicetur nobis quod et antecessoribus nostris dictum est, qui tam negligentes 
praepositi erant, quoniam perditum non requisivimus, et errantem non correximus, 
et claudum non colligavimus, et lac eorum edebamus, et lanis eorum operiebamur. 
Denique et ipse Dominus implens quae erant scripta in Lege et Prophetis 
docet dicens: Ego sum pastor bonus, qui pono animam meam pro ovibus meis. 
Mercenarius autem et cujus non sunt propriae oves, cum viderit lupum venientem, 
relinquit et fugit, et lupus dispergit eas. Sed et Simoni sic dicit: 
Diligis me? Respondit, Diligo. Ait ei: Pasce oves meas. Hoc verbum
-----------------------------------------------------------
factum ex actu ipso quo cessit cognoscimus, et caeteri discipuli similiter 
fecerunt.
-----------------------------------------------------------

        


          II.
          Nolumus ergo, fratres dilectissimi, vos mercenarios inveniri, 
sed bonos pastores, cum sciatis tum non minimum periculum incumbere si 
non hortati fueritis fratres nostros stare in fide immobiles, ne in praeceps 
euntium ad idololatriam funditus eradicetur fraternitas. Nec enim hoc solum 
verbis vos hortamur, sed discere poteritis a pluribus a nobis ad vos venientibus 
quoniam ea omnia nos Deo adjuvante et fecimus et facimus cum omni sollicitudine 
et periculo saeculari, ante oculos plus habentes timorem Dei et poenas 
perpetuas quam timorem hominum et brevem injuriam, non deserentes fraternitatem, 
et hortantes eos stare in fide et paratos esse ire cum Domino. Sed et ascendentes
-----------------------------------------------------------
ad hoc quod compellebantur revocavimus. Ecclesia
-----------------------------------------------------------
stat in fide, licet quidam terrore ipso compulsi, sive quod essent insignes 
personae, sive apprehensi, timore hominum vererentur: quos quidem separatos 
a nobis non dereliquimus, sed ipsos cohortati sumus et hortamur agere poenitentiam, 
si quo modo indulgentiam poterunt recipere ab eo qui potest praestare, 
ne, si relicti 8 fuerint a nobis, pejores efficiantur.
        

          III.
          Videtis ergo, fratres, quoniam et vos hoc facere debetis, ut 
etiam illi qui ceciderunt hortatu vestro corrigentes animos eorum, si apprehensi 
fuerint iterato, confiteantur, ut possint priorem errorem corrigere, et 
alia quae incumbunt vobis; quae etiam et ipsa subdidimus, ut si qui in 
hanc tentationem inciderunt, coeperint apprehendi infirmitate, et agant 
poenitentiam facti sui et desiderent communionem, utique
-----------------------------------------------------------
que subveniri eis debet, sive viduae, sive clinomeni, qui se exhibere non 
possunt, sive hi qui in carceribus sunt, sive exclusi de sedibus suis, 
utique habere debent qui eis ministrent. Sed et catechumini apprehensi 
infirmitate decepti esse non debebunt, ut eis subveniatur; et, quod maximum 
est, corpora martyrum aut caeterorum si non sepeliantur, grande periculum 
imminet eis quibus incumbit hoc opus. Cujuscumque ergo vestrum, quacumque 
occasione fuerit effectum hoc opus, certi sumus eum bonum
-----------------------------------------------------------
servum aestimari, ut qui in minimo fidelis fuit constituatur super decem 
civitates. Faciat autem Deus, qui omnia praestat sperantibus in se, ut 
omnes nos in his operibus inveniamur. Salutant vos fratres qui sunt in 
vinculis, et presbyteri et tota Ecclesia, quae et ipsa cum summa sollicitudine 
excubat pro omnibus qui invocant nomen Domini. Sed et vos petimus mutua 
vice memores sitis nostri. Sciatis autem Bassianum pervenisse ad nos; et 
petimus vos, qui habetis zelum Dei, harum litterarum exemplum ad quoscumque 
poteritis transmittere per idoneas occasiones, vel vestras faciatis, sive 
nuntium mittatis, ut stent fortes et immobiles in fide. Optamus vos, fratres 
charissimi, semper bene valere.
        
      


        EPISTOLA III.AD PRESBYTEROS ET DIACONOS ROMAE CONSISTENTES.


-----------------------------------------------------------

ARGUMENTUM.-- Epistola haec familiaris est; quare argumento non indiget, 
potissimum cum ex titulo ipso id satis colligi queat. Desideratur autem 
epistola Cleri Romani ad quam respondet Cyprianus.
        
            I.
          Cyprianus presbyteris et diaconibus Romae consistentibus fratribus 
salutem. Cum de excessu
-----------------------------------------------------------
boni viri collegae mei rumor apud nos incertus esset, fratres charissimi, 
et opinio dubia nutaret, accepi a vobis litteras ad me missas per Crementium 
hypodiaconum, quibus plenissime de glorioso ejus exitu instruerer; et exultavi 
satis quod, pro integritate administrationis ejus, consummatio quoque honesta 
processerit. In quo vobis quoque plurimum gratulor quod ejus memoriam tam 
celebri et illustri testimonio prosequamini, ut per vos innotesceret nobis 
quod et vobis esset circa praepositi memoriam gloriosum, et nobis quoque 
fidei ac virtutis praeberet exemplum. Nam quantum perniciosa res est ad 
sequentium lapsum ruina praepositi, in tantum contra utile est et salutare 
cum se episcopus per firmamentum fidei fratribus praebet imitandum.
-----------------------------------------------------------

        


          II.
          Legi etiam alias litteras in quibus nec quis scripserit, nec 
ad quos scriptum sit, significanter expressum est. Et quoniam me in iisdem 
litteris et scriptura et sensus et chartae ipsae quoque moverunt ne quid 
ex vero vel subtractum sit vel immutatum, eamdem ad vos epistolam authenticam 
remisi, ut recognoscatis an ipsa sit quam Crementio hypodiacono perferendam 
dedistis. Perquam etenim grave est si epistolae clericae veritas mendacio 
aliquo et fraude corrupta est. Hoc igitur ut scire 9 possimus, et scripturam 
et subscriptionem an vestra sit recognoscite, et nobis quid sit in vero 
rescribite. Opto vos, fratres charissimi, semper bene valere.
        
      


        EPISTOLA IV.AD PRESBYTEROS ET DIACONOS.


-----------------------------------------------------------

ARGUMENTUM.-- Hortatur clerum suum D. Cyprianus, jam in secessu constitutus, 
ut vice sua rite fungantur, neve quid aut constitutis in carcere aut caeteris 
pauperibus desit: deinde ut plebem in quiete contineant, ne, si glomeratim 
ad martyres in carcere visitandos concurrant, tandem id illis interdicatur.

          I.
          Cyprianus presbyteris et diaconibus fratribus charissimis salutem. 
Saluto vos incolumis per Dei gratiam, fratres charissimi, laetus quod circa 
incolumitatem quoque vestram omnia integra esse cognoverim.
-----------------------------------------------------------
Et quoniam mihi interesse nunc non permittit loci conditio, peto vos pro 
fide et religione vestra fungamini illic et vestris partibus et meis, ut 
nihil vel ad disciplinam vel ad diligentiam desit. Quantum autem ad sumptus 
suggerendos, sive illis qui, gloriosa voce Dominum confessi, in carcere 
sunt constituti, sive iis qui pauperes et indigentes laborant et tamen 
in Domino perseverant, peto, nihil desit, cum summula omnis quae redacta 
est illic sit apud clericos distributa propter ejusmodi casus, ut haberent 
plures unde ad necessitates et pressuras singulorum operari possint.
        

          II.
          Peto quoque ut ad procurandam quietem solertia et sollicitudo 
vestra non desit. Nam etsi fratres
-----------------------------------------------------------
pro dilectione sua cupidi sunt ad conveniendum et visitandum confessores 
bonos quos illustravit jam gloriosis initiis divina dignatio, tamen caute 
hoc, et non glomeratim, nec per multitudinem simul junctam puto esse faciendum, 
ne ex hoc ipso invidia concitetur, et introeundi aditus denegetur, et dum 
insatiabiles totum volumus, totum perdamus. Consulite ergo et providete 
ut cum temperamento hoc agi tutius possit, ita ut presbyteri quoque qui 
illic apud confessores offerunt, singuli cum singulis diaconis per vices 
alternent, quia et mutatio personarum et vicissitudo convenientium minuit 
invidiam. Circa omnia enim mites et humiles, ut servis Dei congruit, temporibus 
servire et quieti prospicere et plebi providere debemus. Opto vos, fratres 
carissimi ac desiderantissimi
-----------------------------------------------------------
, semper bene valere et nostri meminisse. Fraternitatem universam salutate. 
Salutant vos Victor diaconus et qui mecum sunt. Valete.
        
      


        EPISTOLA V.. AD PRESBYTEROS ET DIACONOS.
ARGUMENTUM.-- Ejusdem pene arguwenti est cum praecedenti, praeterquam quod 
Confessores quoque sui officii vult admoneri a Clero, ut humilitati dent 
operam, ac Presbyteris ac Diaconis morem gerant; obiter etiam secessus 
sui causam reddit. Est autem etiam haec e numero Epistolarum XIII, de quibus 
infra Epistola XV.
-----------------------------------------------------------



          I.
          Cyprianus presbyteris et diaconis fratribus salutem. Optaveram 
quidem, fratres carissimi, ut universum
-----------------------------------------------------------
clerum nostrum integrum et incolumen meis litteris salutarem. Sed quoniam 
infesta tempestas, quae plebem nostram ex maxima parte prostravit, hunc 
quoque addidit nostris doloribus cumulum ut etiam cleri portionem sua strage 
perstringeret, oramus Dominum ut vos saltem, quos et in fide et in virtute 
stare cognovimus, tutos quoque in posterum per divinam misericordiam salutemus. 
Et quamquam causa compelleret ut ipse ad vos properare et venire deberem, 
primo cupiditate et desiderio vestri, quae res in votis meis summa est, 
tum deinde ut ea quae circa ecclesiae gubernacula utilitas communis exposcit 
tractare simul et plurimorum 10 consilio examinata delimare possemus, tamen 
potius visum est adhuc interim latebram et quietem tenere respectu
-----------------------------------------------------------
utilitatum aliarum quae ad pacem omnium nostrum pertinent et salutem, quarum 
vobis a Tertullo fratre nostro carissimo ratio reddetur: qui pro caetera 
sua cura quam impense divinis operibus impertit, etiam hujus consilii auctor 
fuit ut cautus et moderatus existerem, nec me in conspectum publicum, et 
maxime ejus loci ubi toties flagitatus et quaesitus fuissem, temere committerem.
        

          II.
          Fretus ergo et dilectione et religione vestra, quam satis novi, 
his litteris et hortor et mando ut vos, quorum minime illic invidiosa et 
non adeo periculosa praesentia est, vice mea fungamini circa gerenda ea 
quae administratio religiosa deposcit. Habeatur interim quantum potest 
et quomodo potest et pauperum cura, sed qui tamen inconcussa fide stantes 
gregem Christi non reliquerunt, ut his ad tolerandam penuriam
-----------------------------------------------------------
sumptus per vestram diligentiam suggeratur, ne quod circa fidentes tempestas 
non fecit, circa
-----------------------------------------------------------
laborantes necessitas faciat. Confessoribus etiam gloriosis impertiatur 
cura propensior. Et quamquam sciam plurimos ex his fratrum voto et dilectione 
susceptos, tamen si qui sunt qui vel vestitu vel sumptu indigeant, sicut 
etiam pridem vobis scripseram cum adhuc essent in carcere constituti, subministrentur 
eis quaecumque sunt necessaria, modo ut sciant ex vobis et instruantur 
et discant quid, secundum Scripturarum magisterium, ecclesiastica disciplina 
deposcat, humiles et modestos et quietos esse debere, ut honorem sui nominis 
servent, et qui gloriosi voce fuerunt, sint et moribus gloriosi, faciant 
se dignos ut, in omnibus Dominum promerentes, ad coelestem coronam laudis 
suae consummatione perveniant. Plus enim superest quam quod transactum 
videtur, cum
-----------------------------------------------------------
scriptum sit: Ante mortem ne laudes hominem quemquam. Et iterum: Esto 
fidelis usque ad mortem, et dabo tibi coronam vitae. Et Dominus quoque 
dicat: Qui toleraverit usque ad finem, hic salvabitur. Imitentur Dominum, 
qui sub ipso tempore passionis non superbior sed humilior fuit. Tunc enim 
discipulorum suorum pedes lavit dicens: Si ego lavi pedes vestros, magister 
et dominus, et vos debetis aliorum pedes lavare. Exemplum enim dedi vobis 
ut sicut ego feci et vos faciatis. Item Pauli apostoli documenta sectentur, 
qui, post carcerem saepe repetitum, post flagella, post bestias, circa 
omnia mitis et humilis perseveravit, nec post tertium coelum et paradisum 
quicquam sibi insolenter assumpsit dicens: Neque
-----------------------------------------------------------
gratis panem manducavimus ab aliquo vestrum, sed in labore et fatigatione 
nocte et die operantes, ne quem vestrum gravaremus.
        

          III.
          Haec singula, oro vos, insinuate fratribus nostris. Et quia is 
exaltabitur qui se humiliaverit, nunc est ut magis insidiantem adversarium 
metuant, qui fortiorem quemque magis aggreditur, et, acrior factus hoc 
ipso quo victus est, superantem superare conatur. Dominus faciat ut et 
ego iterum illos mature videre et salutari exhortatione componere mentes 
eorum ad servandam gloriam suam possim. Doleo enim quando audio quosdam 
improbe et insolenter discurrere et ad ineptias vel ad discordias vacare; 
Christi membra, et jam Christum confessa, per concubitus illicitos inquinari, 
nec a
-----------------------------------------------------------
diaconis aut presbyteris regi posse, sed id agere ut per paucorum pravos 
et malos mores multorum et bonorum confessorum gloria honesta maculetur: 
quos vereri debent, ne ipsorum testimonio et judicio condemnati, ab eorum 
societate priventur. Is enim demum confessor 11 illustris et verus est 
de quo postmodum non erubescit Ecclesia, sed gloriatur.
        

          IV.
          Ad id vero quod scripserunt mihi compresbyteri nostri Donatus 
et Fortunatus, Novatus et Gordius, solus rescribere nihil potui, quando 
a primordio episcopatus mei statuerim nihil sine consilio vestro et sine 
consensu plebis mea privatim sententia gerere. Sed, cum ad vos per Dei 
gratiam venero, tunc de iis quae vel gesta sunt vel gerenda, sicut honor 
mutuus poscit, in commune tractabimus. Opto vos,
-----------------------------------------------------------
fratres charissimi ac desiderantissimi, semper bene valere et mei meminisse. 
Fraternitatem quae vobiscum est multum a me salutate, et ut nostri meminerit 
admonete. Valete.
        
      


        EPISTOLA VI.AD ROGATIANUM PRESBYTERUM ET CAETEROS CONFESSORES.
ARGUMENTUM.-- Rogatianum et caeteros confessores exhortatur ad disciplinam 
observandam, ne qui Christum voce confessi fuerant, operibus abnegare viderentur: 
obiter increpans quosdam eorum qui, extorres
-----------------------------------------------------------
facti ob fidem, in patriam tamen injussi reverti non verebantur, atque 
hoc est quod Cyprianus infra dicit, Epistola XV, extorribus quando oportuit 
objurgationem non defuisse: nam in secessu scriptam hanc Epistolam patet.

          I.
          Cyprianus Rogatiano presbytero et caeteris confessoribus fratribus 
salutem. Et jampridem vobis, fratres charissimi ac fortissimi, litteras 
miseram, quibus fidei et virtuti vestrae verbis exultantibus gratularer, 
et nunc non aliud in primis vox nostra complectitur quam ut laeto animo 
frequenter ac semper gloriam vestri nominis praedicemus. Quid enim vel 
majus in votis meis potest esse vel melius quam cum video confessionis 
vestrae honore luminatum gregem
-----------------------------------------------------------
Christi? Nam, cum gaudere in hoc omnes fratres oporteat, tum in gaudio 
communi major est episcopi
-----------------------------------------------------------
portio: Ecclesiae enim gloria praepositi gloria est. Quantum dolemus ex 
illis quos tempestas inimica prostravit, tantum laetamur ex vobis, quos 
diabolus superare non potuit.
        

          II.
          Hortamur tamen per communem fidem, per pectoris nostri veram 
circa vos et simplicem charitatem, ut, qui adversarium prima hac congressione 
vicistis, gloriam vestram forti et perseveranti virtute teneatis. Adhuc 
in saeculo sumus, adhuc in acie constituti, de vita nostra quotidie dimicamus. 
Danda opera est ut post haec initia ad incrementa quoque veniatur, et consummetur 
in vobis quod jam rudimentis felicibus esse coepistis. Parum est adipisci 
aliquid potuisse; plus est quod adeptus es posse servare; sicut et fides 
ipsa et nativitas salutaris,
-----------------------------------------------------------
non accepta, sed custodita, vivificat. Nec statim consecutio, sed consummatio 
hominem Deo servat. Dominus hoc magisterio suo docuit dicens: Ecce sanus 
factus es, jam noli peccare, ne quid tibi deterius fiat. Puta hoc illum 
et confessori suo dicere: « Ecce confessor factus es, jam noli peccare, 
ne quid tibi deterius fiat. » Salomon denique et Saul et caeteri multi, 
quamdiu in viis Domini ambulaverunt, datam sibi gratiam tenere potuerunt. 
Recedente ab iis disciplina Dominica, recessit et gratia.
        

          III.
          Perseverandum nobis est in arcto et in angusto itinere laudis 
et gloriae; et cum quies et humilitas et bonorum morum tranquillitas Christianis 
omnibus congruat, secundum Domini vocem, qui neminem alium respicit nisi 
humilem et quietum et trementem sermones
-----------------------------------------------------------
suos, tum magis hoc observare et implere confessores oportet, qui exemplum 
facti
-----------------------------------------------------------
estis caeteris fratribus, ad quorum mores omnium vita et actus debeat provocari. 
Nam, sicut Judaei a Deo alienati sunt, propter quos nomen Dei blasphematur 
in Gentibus, ita contra Deo chari sunt per quorum disciplinam nomen Domini 
laudabili testimonio praedicatur,12 sicut scriptum est, Domino praemonente 
et dicente: Luceat lumen vestrum coram hominibus, ut videant opera vestra 
bona, et clarificent Patrem vestrum qui in coelis est. Et Paulus apostolus 
dicit: Lucete sicut luminaria in mundo. Et Petrus similiter hortatur: 
Sicut hospites, inquit, et peregrini, abstinete vos a carnalibus desideriis, 
quae militant adversus animam, conversationem habentes inter gentiles bonam, 
ut, dum detractant de vobis quasi de malignis, bona opera vestra aspicientes 
de magnificent
-----------------------------------------------------------
Dominum. Quod quidem maxima pars vestrum cum meo gaudio curat, et confessionis 
ipsius honore melior facta, tranquillis et bonis moribus gloriam suam custodit 
et servat.
        

          IV.
          Sed quosdam audio inficere numerum vestrum et laudem praecipui 
nominis prava sua conservatione destruere: quos etiam vos ipsi, utpote 
amatores et conservatores laudis vestrae, objurgare et comprimere et emendare 
debetis. Cum quanto enim nominis vestri pudore delinquitur, quando aliquis 
temulentus et lasciviens demoratur, alius in eam patriam
-----------------------------------------------------------
unde extorris factus est regreditur, ut apprehensus, non jam quasi Christianus, 
sed quasi nocens pereat? Inflari aliquos et tumere audio, cum scriptum 
sit: Noli altum sapere, sed time. Si enim Dominus naturalibus ramis non 
pepercit, ne forte nec tibi parcat. Dominus noster sicut ovis ad victimam 
ductus est, et sicut agnus coram tondente se sine voce sic non aperuit 
os suum. Non sum, inquit, contumax, neque contradico. Dorsum meum posui 
ad flagella et maxillas meas ad palmas. Faciem autem meam non averti a 
foeditate sputorum. Et quisquam per ipsum nunc atque in ipso vivens 
extollere se audet et superbire, immemor et factorum quae ille gessit, 
et mandatorum quae nobis vel per se vel per Apostolos suos tradidit?
-----------------------------------------------------------
Quod si non est major domino suo servus, qui Dominum sequuntur, humiles 
et quieti et taciturni vestigia ejus imitentur, quando quisque inferior 
fuerit sublimior fiat, dicente Domino: Qui minimus fuerit in vobis, hic 
erit magnus.
        

          V.
          Quid deinde illud, quam vobis execrandum debet videri, quod cum 
summo animi nostri gemitu et dolore cognovimus non deesse qui Dei templa 
et post confessionem sanctificata et illustrata membra turpi et concubitu 
suo plus maculent, cubilia sua
-----------------------------------------------------------
cum feminis promiscua jungentes, quando, etsi stuprum conscientiae eorum 
desit, hoc ipso grande crimen est quod illorum scandalo in aliorum ruinas 
exempla nascuntur. Contentiones quoque et aemulationes inter vos nullas 
esse oportet, cum pacem suam nobis dimiserit Dominus, et scriptum sit: 
Diliges proximum tuum tamquam te. Si autem mordetis et incusatis invicem, 
videte ne consumamini ab invicem. A conviciis etiam et maledictis, 
quaeso vos, abstinete, quia neque maledici regnum Dei consequuntur, 
et lingua quae Christum confessa est, incolumis et pura cum suo honore 
servanda est: nam qui pacifica et bona et justa, secundum praeceptum Christi, 
loquitur, Christum quotidie confitetur. Saeculo renuntiaveramus cum baptisati
-----------------------------------------------------------
sumus. Sed nunc vere renuntiavimus saeculo quando tentati et probati a 
Deo, nostra omnia relinquentes, Dominum secuti sumus, et fide ac timore 
ejus stamus et vivimus.
        

          VI.
          Corroboremus nos exhortationibus mutuis, et magis ac magis proficiamus 
in Domino, ut, cum, pro sua misericordia, pacem fecerit, quam se facturum 
repromittit, novi et pene mutati ad Ecclesiam revertamur, et excipiant 
nos, sive fratres nostri, sive gentiles, circa omnia correctos atque in 
melius reformatos, et
-----------------------------------------------------------
qui admirati fuerant prius in virtutibus gloriam, nunc13 admirentur in 
moribus disciplinam. Et quamquam clero nostro, et nuper cum adhuc essetis 
in carcere constituti, sed nunc quoque denuo, plenissime scripserim ut, 
si quid vel ad vestitum vestrum vel ad victum necessarium fuerit, suggeratur, 
tamen etiam ipse de sumpticulis propriis quos mecum ferebam misi vobis 
CCL, sed et alia CCL proxime miseram. Victor quoque ex lectore diaconus, 
qui mecum est, misit vobis CLXXV. Gaudeo autem quando cognosco plurimos 
fratres nostros pro sua dilectione certatim concurrere et necessitates 
vestras suis collationibus adjuvare. Opto vos, fratres charissimi, semper 
bene valere et nostri meminisse.
        
      


        EPISTOLA VII.AD CLERUM, DE PRECANDO DEO.


-----------------------------------------------------------

ARGUMENTUM.-- Ejusdem fere est argumenti cum duabus praecedentibus, praeterquam 
quod hic ad preces exhortetur assiduas.

          I.
          Cyprianus presbyteris et diaconibus fratribus salutem. Quamquam 
sciam, fratres charissimi, pro timore quem singuli debemus Deo, vos quoque 
illic
-----------------------------------------------------------
assiduis orationibus et enixis precibus instanter incumbere, admoneo tamen 
et ipse religiosam sollicitudinem vestram ut ad placandum atque exorandum 
Dominum, non voce sola, sed et jejuniis et lacrymis et omni genere deprecationis 
ingemiscamus. Intelligendum est enim et confitendum pressurae istius tam 
turbidam vastitatem, quae gregem nostrum maxima ex parte populata est et 
adhuc usque populatur, secundum peccata nostra venisse, dum viam Domini 
non tenemus, nec data nobis ad salutem coelestia mandata servamus. Fecit 
Dominus noster voluntatem Patris, et nos non facimus Domini voluntatem, 
patrimonio et lucro studentes, superbiam sectantes, aemulationi et dissensioni 
vacantes, simplicitatis et fidei negligentes, saeculo verbis solis et non 
factis renuntiantes,
-----------------------------------------------------------
unusquisque sibi placentes et omnibus displicentes. Vapulamus itaque ut 
meremur, cum scriptum sit: Servus autem ille qui cognoscit voluntatem domini 
sui, et non paruerit voluntati ejus, vapulabit multis. Quas autem plagas, 
quae verbera non meremur, quando nec confessores, qui exemplo caeteris 
ad bonos mores esse debuerant, teneant disciplinam? Itaque, dum quosdam 
insolenter extollit confessionis suae tumida et inverecunda jactatio, tormenta 
venerunt, et tormenta sine fine tortoris, sine exitu damnationis, sine 
solatio mortis, tormenta quae ad coronam non facile dimittant, sed tamdiu 
torqueant quamdiu dejiciant; nisi si aliquis, divina dignatione subtractus, 
inter ipsa cruciamenta profecerit, adeptus gloriam non termino supplicii, 
sed
-----------------------------------------------------------
velocitate moriendi.
        

          II.
          Haec patimur delicto et merito nostro, sicut praemonuit divina 
censura dicens: Si dereliquerint legem meam et in judiciis meis non ambulaverint, 
si justificationes meas profanaverint et praecepta mea non observaverint, 
visitabo in virga facinora eorum et in flagellis delicta eorum. Virgas 
igitur et flagella sentimus, qui Deo nec bonis factis placemus, nec pro 
peccatis satisfacimus. Rogemus de intimo corde et de tota mente misericordiam 
Dei, quia et ipse addidit dicens: Misericordiam autem meam non dispergam 
ab eis. Petamus, et accipiemus; et si accipiendi mora et tarditas fuerit, 
quoniam graviter offendimus, pulsemus, quia et pulsanti aperietur,
-33)

     31: (Ibid.)

     32: (Matth. VII, 7, 8, XVIII, 19; Luc. XI, 9, 10)

-----------------------------------------------------------
si modo pulsent ostium preces, gemitus et lacrymae nostrae, 14 quibus insistere 
et immorari oportet, etsi sit unanimis oratio.
        

          III.
          Nam quod magis suasit et compulit ut has ad vos litteras scriberem, 
scire debetis, sicut Dominus ostendere et revelare dignatus est; dictum 
esse in visione: Petite, et impetratis; tunc deinde praeceptum plebi assistenti 
ut pro quibusdam personis designatis sibi peterent, in petendo autem fuisse 
dissonas voces et dispares voluntates, et vehementer hoc displicuisse illi 
qui dixerat, Petite, et impetratis, quod plebis inaequalitas discreparet, 
nec esset fratrum consensio una et simplex et juncta concordia, cum scriptum 
sit, Deus qui inhabitare facit unanimes in domo, et in Actis Apostolorum 
legamus,
-----------------------------------------------------------
Turba autem eorum qui crediderant anima ac mente una agebant; et Dominus 
sua voce mandaverit dicens: Hoc est mandatum meum, ut diligatis invicem. 
Et iterum: Dico autem vobis quoniam, si duobus ex vobis convenerit in terra, 
de omni re quamcumque petieritis continget vobis a Patre meo qui in coelis 
est. Quod si duo unanimes tantum possunt, quid si unanimitas apud omnes 
esset? Quod si secundum pacem quam nobis Dominus dedit universis fratribus 
conveniret, jampridem de divina misericordia impetrassemus quod petimus, 
nec tamdiu in hoc salutis et fidei nostrae periculo fluctuaremus. Immo 
vero, nec venissent fratribus haec mala, si in unum fraternitas fuisset 
animata.
-----------------------------------------------------------

        


          IV.
          Nam et illud ostensum est, quod sederet paterfamilias, sedente 
sibi ad dexteram juvene; qui juvenis, anxius et cum quadam indignatione 
subtristis, maxillam manu tenens, moesto vultu sedebat. Alius vero in sinistra 
parte consistens rete portabat, quod se mittere, ut circumstantem populum 
caperet, minabatur. Et cum miraretur quid hoc esset ille qui vidit, dictum 
est ei juvenem qui ad dexteram sic sederet, contristari et dolere quod 
praecepta sua non observarentur; illum vero in sinistra exultare quod sib 
daretur occasio ut a patrefamilias potestatem sumeret saeviendi. Hoc prius 
longe ostensum est, quam tempestas vastitatis hujus oriretur. Et vidimus 
impletum quod fuerat ostensum, ut, dum Domini praecepta contemnimus, dum 
datae legis mandata salutaria
-----------------------------------------------------------
non tenemus, facultatem nocendi inimicus acciperet, minus armatos et ad 
repugnandum minus cautos jactu retis operiret.
        

          V.
          Oremus instanter et assiduis precibus ingemiscamus. Nam et hoc 
nobis non olim per visionem, fratres charissimi, exprobratum sciatis, quod 
dormitemus in precibus, nec vigilanter oremus. Et Deusutique, qui quem 
corripit diligit, quando corripit ad hoc corripit ut emendet, ad hoc 
emendat ut servet. Excutiamus itaque et abrumpamus somni vincula, et instanter 
ac vigilanter oremus, sicut Paulus apostolus praecipit dicens: Instate 
orationi vigilantes in ea. Nam et Apostoli orare diebus ac noctibus 
non destiterunt, et Dominus quoque ipse disciplinae magister et exempli 
nostri via frequenter et vigilanter
-----------------------------------------------------------
oravit, sicut in Evangelio legimus: Exiit in montem orare, et fuit pernoctans 
in oratione Dei. Et utique quod orabat orabat ille pro nobis, cum peccator 
ipse non esset, sed aliena peccata portaret. Adeo autem pro nobis ille 
deprecabatur ut legamus alio loco: Dixit autem Dominus ad Petrum: Ecce 
Satanas postulavit ut vos vexaret quomodo triticum. Ego autem rogavi pro 
te ne deficiat fides tua. Quod si pro nobis ac pro delictis nostris 
ille et laborabat et vigilabat et precabatur, quanto nos magis insistere 
precibus et orare, et primo ipsum Dominum rogare, tum deinde per ipsum 
Deo Patri satisfacere15 debemus? Habemus advocatum et deprecatorem pro 
peccatis nostris Jesum Christum Dominum et Deum nostrum, si modo nos in 
praeteritum peccasse poeniteat,
-----------------------------------------------------------
et confitentes atque intelligentes delicta nostra, quibus nunc Dominum 
offendimus, vel de caetero nos ambulare in viis ejus et praecepta ejus 
metuere spondeamus. Pater nos corrigit et tuetur, stantes tamen in fide 
et pressuris atque angustiis, scilicet Christo ejus firmiter adhaerentes, 
sicut scriptum est: Quis nos separabit a dilectione Christi? pressura, 
an angustia, an persecutio, an fames, an nuditas, an periculum, an gladius? 
Nihil horum potest separare credentes, nihil potest avellere corpori ejus 
et sanguini cohaerentes. Persecutio ista examinatio est atque exploratio
-----------------------------------------------------------
pectoris nostri. Excuti nos Deus voluit et probari, sicut suos semper probavit; 
nec tamen in probationibus ejus aliquando auxilium credentibus defuit.
        

          VI.
          Denique ad minimum famulum suum et in delictis licet plurimis 
constitutum et dignatione ejus indignum, tamen ille pro sua circa nos bonitate 
mandare dignatus est. « Dic illi, inquit, securus sit, quia pax ventura 
est; sed quod interim morula est, supersunt adhuc aliqui qui probentur. 
» Sed et de victu parco et sobrio potu divinis dignationibus admonemur; 
scilicet ne vigore coelesti sublime jam pectus illecebra saecularis enervet, 
vel ne largioribus epulis mens gravata minus ad preces orationis evigilet.
-----------------------------------------------------------

        


          VII.
          Dissimulare haec singula et apud conscientiam meam solus occultare 
non debui, quibus unusquisque nostrum et instrui et regi possit. Nec ipsi 
denique apud vos hanc epistolam teneatis occultam, sed legendam fratribus 
suggeratis. Intercipere enim quibus nos Dominus admonere et instruere dignatur, 
ejus est qui admoneri et instrui fratrem suum nolit. Probari nos a Domino 
nostro sciant, nec umquam a fide qua in eum semel credidimus, praesentis 
pressurae conflictatione deficiant. Delicta sua singuli recognoscentes, 
vel modo conversationem veteris hominis exponant. Nemo enim retro attendens 
et superponens manum suam super aratrum aptus est regno Dei. Denique et 
uxor Lot, quae liberata, contra praeceptum, retro respexit, quod evaserat 
perdidit.
-----------------------------------------------------------
Attendamus non posteriora, quo diabolus revocat, sed priora, quo Christus 
vocat. Oculos erigamus ad coelum, ne oblectamentis et illecebris nos suis 
terra decipiat. Unusquisque oret Deum, non pro se tantum, sed pro omnibus 
fratribus, sicut Dominus orare nos docuit; ubi non singulis privatam precem 
mandat, sed oratione communi et concordi prece orantes pro omnibus jussit 
orare. Si nos Dominus humiles et quietos, si nobis invicem copulatos, si 
circa iram suam timidos, si praesenti tribulatione correctos emendatosque 
conspexerit, tutos ab inimici infestationibus
-----------------------------------------------------------
exhibebit. Praecessit disciplina, sequetur et venia.
        

          VIII.
          Nos tantum, sine cessatione poscendi et cum fide accipiendi, 
simplices et unanimes Dominum deprecemur, cum gemitu pariter et fletu deprecantes, 
sicut deprecari oportet eos qui sint positi inter plangentium ruinas et 
timentium reliquias, inter numerosam languentium stragem et exiguam stantium 
firmitatem. Rogemus pacem maturius reddi, cito latebris nostris et periculis 
subveniri, impleri quae famulis suis Dominus dignatur ostendere, redintegrationem 
Ecclesiae, securitatem salutis nostrae, post pluvias serenitatem, post 
tenebras lucem, post procellas et turbines placidam lenitatem, pia paternae 
dilectionis auxilia, divinae majestatis solita magnalia,
-----------------------------------------------------------
quibus et persequentium 16 blasphemia retundatur, et lapsorum poenitentia 
reformetur, et fortis et stabilis perseverantium fiducia glorietur. Opto 
vos, fratres charissimi, semper bene valere et nostri meminisse. Fraternitatem 
meo nomine salutate, et ut nostri meminerint admonete. Valete.
        
      


        EPISTOLA VIII.AD MARTYRES ET CONFESSORES.
ARGUMENTUM.-- Martyres Africae Cyprianus miris modis a constantia commendans, 
invitat ad perseverantiam, exemplo Mappalici eorum collegae.

-----------------------------------------------------------
Cyprianus martyribus et confessoribus in Christo Domino nostro et in Deo 
Patre perpetuam salutem. Exulto laetus et gratulor, fortissimi ac beatissimi 
fratres, cognita fide ac virtute vestra, in quibus mater Ecclesia gloriatur. 
Gloriata est et nuper quidem cum confessione perstante suscepta poena est 
quae confessores Christi fecit, extorres. Confessio tamen
-----------------------------------------------------------
praesens quanto in passione fortior, tanto clarior et major in honore est. 
Crevit pugna, crevit et pugnantium gloria. Nec retardati estis ab acie 
tormentorum metu, sed ipsis tormentis magis ac magis estis ad aciem provocati, 
fortes et stabiles ad maximi certaminis praelium prompta devotione redistis. 
Ex quibus quosdam jam comperi coronatos, quosdam vero ad coronam victoriae 
jam jamque proximos, universos autem quos agmine glorioso carcer inclusit, 
pari ac simili calore virtutis ad gerendum certamen animatos, sicut esse 
oportet in divinis castris milites Christi, ut incorruptam fidei firmitatem 
non blanditiae decipiant, non minae terreant, non cruciatus ac tormenta 
devincant, quia major est qui in nobis est quam qui est in hoc mundo, 
nec
-----------------------------------------------------------
plus ad dejiciendum potest terrena poena quam ad erigendum tutela divina. 
Probata res est certamine fratrum glorioso, qui, ad tormenta vincenda caeteris 
duces facti, exemplum virtutis ac fidei praebuerunt, congressi in acie 
donec acies succumberet victa. Quibus ego vos laudibus praedicem, fortissimi 
fratres? Robur pectoris vestri et perseverantiam fidei, quo praeconio vocis 
exornem? Tolerastis usque ad consummationem gloriae durissimam quaestionem, 
nec cessistis suppliciis, sed vobis potius supplicia cesserunt. Finem doloribus, 
quem tormenta non dabant, coronae dederunt. Quaestio gravior ad hoc diu 
perseveravit, non ut stantem fidem dejiceret, sed ut homines Dei ad Dominum 
velocius mitteret. Vidit admirans praesentium multitudo coeleste certamen,
-----------------------------------------------------------
certamen Dei, certamen spiritale, praelium Christi, stetisse servos ejus 
voce libera, mente incorrupta, virtute divina, telis quidem saecularibus 
nudos, sed armis fidei credentes armatos. Steterunt torti torquentibus 
fortiores, et pulsantes ac laniantes ungulas pulsata ac laniata membra 
vicerunt. Inexpugnabilem fidem superare non potuit saeviens diu plaga repetita, 
quamvis, rupta compage viscerum,
-----------------------------------------------------------
torquerentur in servis Dei jam non membra, sed vulnera. Fluebat sanguis 
qui incendium persecutionis extingueret, qui flammas et ignes gehennae 
glorioso cruore sopiret. O quale illud fuit spectaculum Domino, quam sublime, 
quam magnum, quam Dei oculis sacramento ac devotione militis ejus acceptum, 
sicut scriptum est in Psalmis, Spiritu sancto loquente ad nos pariter et 
monente: Pretiosa est in conspectu Domini mors justorum ejus. Pretiosa 
mors haec est quae emit immortalitatem 17 pretio sui sanguinis quae accepit 
coronam de consummatione virtutis. Quam Iaetus illic Christus fuit! quam 
libens in talibus servis suis et pugnavit et vicit protector fidei, et 
dans credentibus tantum quantum se credit capere qui sumit! Certamini suo 
adfuit, praeliatores
-----------------------------------------------------------
atque assertores sui nominis erexit, corroboravit, animavit. Et qui pro 
nobis mortem semel vicit, semper vincit in nobis. Cum vos, inquit, tradiderint, 
nolite cogitare quid loquamini: dabitur enim vobis in illa hora quid loquamini. 
Non enim vos estis qui loquimini, sed Spiritus Patris vestri qui loquitur 
in vobis. Documentum rei praesens praelium praebuit. Vox plena Spiritu 
sancto de martyris ore prorupit, cum Mappalicus beatissimus inter cruciatus 
suos proconsuli diceret: « Videbis cras agonem. » Et quod ille cum virtutis 
ac fidei testimonio dixit, Dominus implevit. Agon coelestis exhibitus, 
et Dei servus in agonis promissi certamine coronatus
-----------------------------------------------------------
est. Hic est agon quem propheta Esaias ante praedixit dicens: Non pusillum 
vobis certamen cum hominibus, quoniam Deus praestat agonem? Et, ut 
ostenderet quis hic agon futurus esset, addidit dicens: Ecce virgo in uterum 
accipiet et pariet filium, et vocabitis nomen ejus Emmanuel. Hic est 
agon fidei nostrae qua congredimur, qua vincimus, qua coronamur. Hic est 
agon quem nobis ostendit beatus Paulus apostolus, in quo oportet nos currere 
et ad coronam gloriae pervenire: Nescitis, inquit, quia qui in stadio currunt, 
omnes quidem currunt, unus tamen accipit palmam? Sic currite ut occupetis. 
Et illi quidem ut corruptibilem coronam accipiant, nos autem incorruptam. 
Item suum certamen ostendens, et hostiam se Domini cito futurum esse promittens,
-----------------------------------------------------------
ait: Ego jam libor, et tempus instat assumptionis meae. Bonum agonem certavi, 
cursum perfeci, fidem servavi. Jam superest mihi corona justitiae, quam 
mihi reddet Dominus in illa die, ille justus judex, non solum autem mihi, 
sed et omnibus qui diligunt adventum ejus. Hunc igitur agonem per Prophetas 
ante praedictum, per Dominum commissum, per Apostolos gestum, Mappalicus 
suo et collegarum suorum nomine proconsuli repromisit. Nec fefellit in 
promisso suo vox fidelis: pugnam quam spopondit exhibuit, et palmam quam 
meruit accepit. Istum nunc beatissimum martyrem, et alios participes ejusdem 
congressionis, milites et comites in fide stabiles, in dolore
-8)

-----------------------------------------------------------
patientes, in quaestione victores ut caeteri quoque sectemini et opto pariter 
et exhortor; ut quos vinculum confessionis et hospitium carceris simul 
junxit jungat etiam consummatio virtutis et corona coelestis, ut lacrymas 
matris Ecclesiae, quae plangit ruinas et funera plurimorum, vos vestra 
laetitia tergeatis, et caeterorum quoque stantium firmitatem vestri exempli 
provocatione solidetis. Si vos acies vocaverit, si certaminis vestri dies 
venerit, militate fortiter, dimicate constanter, scientes vos sub oculis 
praesentis Domini dimicare, confessione nominis ejus ad ipsius gloriam 
pervenire; qui non sic est ut servos suos tantum spectet, sed et ipse luctatur 
in nobis, ipse congreditur, ipse in certamine agonis nostri et coronat 
pariter et coronatur. Quod si ante diem certaminis
-----------------------------------------------------------
vestri, de indulgentia Domini, pax supervenerit, vobis tamen maneat voluntas 
integra et conscientia gloriosa. Nec contristetur aliquis ex vobis quasi 
illis minor sit qui ante vos tormenta perpessi, victo et calcato saeculo, 
ad Dominum glorioso itinere venerunt. Dominus scrutator est renis et cordis, 
arcana perspicit et intuetur occulta. Ad coronam de eo promerendam sufficit 
ipsius testimonium solum 18 qui judicaturus est. Ergo utraque res, fratres 
charissimi, sublimis pariter et illustris: illa securior, ad Dominum victoriae 
consummatione properare; haec laetior, accepto post gloriam commeatu in 
Ecclesiae laude florere. O beatam Ecclesiam nostram, quam sic honor divinae 
dignationis illuminat, quam temporibus nostris gloriosus martyrum sanguis
-----------------------------------------------------------
illustrat! Erat ante in operibus fratrum candida, nunc facta est in martyrum 
cruore purpurea: floribus ejus nec lilia nec rosae desunt. Certent nunc 
singuli ad utriusque honoris amplissimam dignitatem. Accipiant coronas 
vel de opere candidas, vel de passione purpureas.
-----------------------------------------------------------
In coelestibus castris et pax et acies habent flores suos, quibus miles 
Christi ob gloriam coronetur. Opto vos, fortissimi ac beatissimi fratres, 
semper in Domino bene valere et nostri meminisse. Valete.
      


        EPISTOLA IX.AD CLERUM, DE QUIBUSDAM PRESBYTERIS QUI TEMERE 
PACEM LAPSIS DEDERUNT, NECDUM SEDATA PERSECUTIONE ET CITRA CONSCIENTIAM 
EPISCOPORUM.
ARGUMENTUM-- hujus Epistolae habes infra in haec verba, Epistola XIV: « 
Presbyteris, inquit, et diaconibus non defuit sacerdotii vigor, ut quidam, 
minus disciplinae memores et temeraria festinatione praecipites,
-----------------------------------------------------------
qui cum lapsis communicare jam coeperant, comprimerentur. »

          I.
          Cyprianus presbyteris et diaconibus fratribus salutem. Diu patientiam 
meam tenui, fratres charissimi, quasi verecundum silentium nostrum proficeret 
ad quietem: sed, cum quorumdam immoderata et abrupta praesumptio temeritate 
sua et honorem martyrum et confessorum pudorem et plebis universae tranquillitatem 
turbare conetur, tacere ultra non oportet, ne ad periculum et plebis pariter 
et nostrum taciturnitas nimia procedat. Quod enim non periculum metuere 
debemus de offensa Domini quando aliqui de presbyteris, nec Evangelii nec 
loci sui memores, sed neque futurum Domini judicium neque nunc sibi praepositum
-----------------------------------------------------------
episcopum cogitantes, quod numquam omnino sub antecessoribus factum est, 
cum contumelia et contemptu praepositi totum sibi vindicent?
        

          II.
          Atque utinam non prostrata fratrum nostrorum salute sibi omnia 
vindicarent! Contumeliam episcopatus
-----------------------------------------------------------
nostri dissimulare et ferre possem, sicut dissimulavi semper et pertuli. 
Sed dissimulandi nunc locus non est quando decipitur fraternitas nostra 
a quibusdam vestrum, qui, dum sine ratione restituendae salutis plausibiles 
esse cupiunt, magis lapsis obsunt. Summum enim delictum esse quod persecutio 
committi coegit, sciunt ipsi etiam qui commiserunt, cum dixerit Dominus 
et judex noster: Qui me confessus fuerit coram hominibus, et ego illum 
confitebor coram Patre meo qui in coelis est. Qui autem me negaverit, et 
ego illum negabo; et iterum dixerit: Omnia peccata remittentur filiis 
hominum et blasphemiae. Qui autem blasphemaverit in Spiritum sanctum, non 
habebit remissam, sed reus est aeterni peccati; item beatus Apostolus 
dixerit:
-----------------------------------------------------------
Non potestis calicem Domini bibere et calicem daemoniorum. Non potestis 
mensae Domini communicare et mensae daemoniorum. Haec qui subtrahit 
fratribus nostris, decipit miseros; ut qui possunt, agentes poenitentiam 
veram, Deoque patri et misericordi precibus et operibus suis satisfacere, 
seducantur ut magis pereant, et qui erigere se possent, plus cadant. Nam, 
cum in minoribus peccatis agant peccatores poenitentiam justo tempore, 
et, secundum disciplinae 19 ordinem, ad exomologesim veniant, et per manus 
impositionem episcopi et cleri
-----------------------------------------------------------
jus communicationis accipiant, nunc crudo tempore, persecutione adhuc perseverante, 
nondum restituta Ecclesiae ipsius pace, ad communicationem admittuntur 
et offertur nomen eorum, et, nondum poenitentia acta, nondum exomologesi 
facta, nondum manu eis ab episcopo et clero imposita, Eucharistia illis 
datur, cum scriptum sit: Qui ederit panem aut biberit calicem Domini indigne, 
reus erit corporis et sanguinis Domini.
        

          III.
          Sed nunc illi rei non sunt qui minus Scripturae legem tenent. 
Erunt autem rei qui praesunt et haec fratribus non suggerunt, ut, instructi 
a praepositis, faciant omnia cum Dei timore et cum data ab eo et praescripta 
observatione. Exponunt deinde invidiae beatos martyres, et gloriosos servos 
Dei cum Dei sacerdote
-----------------------------------------------------------
committunt, ut, cum illi memores loci notri ad me litteras direxerint, 
et petierint tunc desideria sua examinari et pacem quando ipsa ante mater 
nostra Ecclesia pacem de misericordia Domini prior sumpserit, et nos divina 
protectio reduces ad ecclesiam suam fecerit, hi, sublato honore quem nobis 
beati martyres cum confessoribus servant, contempta Domini lege et observatione 
quam iidem martyres et confessores tenendam mandant, ante extinctum persecutionis 
metum, ante reditum nostrum, ante ipsum pene martyrum excessum, communicent 
cum lapsis
-----------------------------------------------------------
et offerant et Eucharistiam tradant, quando, etiamsi martyres per calorem 
gloriae Scripturam minus contemplantes, plus aliquid cuperent, a presbyteris 
et diaconis suggerentibus admoneri deberent, sicut semper in praeteritum 
factum est.
        

          IV.
          Castigare nos itaque divina censura nec noctibus desinit nec 
diebus. Praeter nocturnas enim visiones, per dies quoque impletur apud 
nos Spiritu sancto puerorum innocens aetas, quae in ecstasi videt oculis 
et audit et loquitur ea quibus nos Dominus monere et instruere dignatur. 
Et audietis omnia quando ad vos reducem me Dominus fecerit, qui ut secederem 
jussit. Interim temerarii et incauti et tumidi quidam inter vos, qui hominem 
non cogitant, vel Deum timeant, scientes, quoniam si ultra in iisdem perseveraverint,
-----------------------------------------------------------
utar ea admonitione qua me uti Dominus jubet, ut interim prohibeantur offerre, 
acturi et apud nos et apud confessores ipsos et apud plebem universam causam 
suam; cum, Domino permittente, in sinum matris Ecclesiae recolligi coeperimus. 
De hoc ad martyres et confessores et ad plebem litteras feci, quas utraque 
vobis legi mandavi. Opto vos, fratres charissimi ac desiderantissimi, in 
Domino semper bene valere et nostri meminisse. Valete.
        
      


        EPISTOLA X.AD MARTYRES ET CONFESSORES QUI LAPSIS PETIERUNT 
PACEM DARI.

-----------------------------------------------------------
ARGUMENTUM-- hujus Epistolae habes infra in haec verba, Epistola XVI: « 
Cum comperissem eos qui sacrilegis contactibus manus suas atque ora maculassent, 
vel nefandis libellis nihilominus conscientiam polluissent, exambire ad 
martyres passim, confessores quoque importuna et gratiosa deprecatione 
corrumpere, ut sine discrimine et examine singulorum darentur libellorum 
millia, contra Evangelii legem, litteras feci quibus martyres et confessores 
consilio meo quantum possem ad Dominica praecepta revocarem. »

          I.
          Cyprianus martyribus et confessoribus charissimis fratribus salutem. 
Sollicitudo loci nostri et timor Domini
-----------------------------------------------------------
compellit, fortissimi ac beatissimi fratres, admonere vos litteris nostris 
ut a quibus tam devote et fortiter servatur fides Domini, ab iisdem lex 
quoque et disciplina Domini reservetur. Nam, cum omnes milites Christi 
custodire oporteat praecepta imperatoris20 sui, tum vos magis praeceptis 
ejus obtemperare plus convenit, qui exemplum caeteris facti estis et virtutis 
et timoris Dei. Et credideram quidem presbyteros et diaconos qui illic 
praesentes sunt monere vos et instruere plenissime circa Evangelii legem, 
sicut in praeteritum semper sub antecessoribus nostris factum est, ut diaconi, 
ad carcerem commeantes, martyrum desideria consiliis suis et Scripturarum 
praeceptis gubernarent. Sed nunc cum maximo animi dolore cognosco non tantum 
illic vobis non suggeri divina praecepta,
-----------------------------------------------------------
sed adhuc potius impediri, ut ea quae a vobis ipsis et circa Deum caute 
et circa sacerdotem Dei honorifice fiunt, a quibusdam presbyteris resolvantur, 
qui nec timorem Dei nec episcopi honorem cogitantes (cum vos ad me litteras 
direxeritis, quibus examinari desideria vestra et quibusdam lapsis pacem 
dari postulatis cum, persecutione finita, convenire in unum cum clero et 
recolligi coeperimus), illi, contra Evangelii legem, contra vestram quoque 
honorificam petitionem, ante actam poenitentiam, ante exomologesim, gravissimi 
atque extremi delicti factam, ante manum ab episcopo et clero in poenitentiam 
impositam, offerre pro illis et Eucharistiam dari, id est, sanctum Domini 
corpus profanare audeant, cum scriptum sit: Qui ederit panem aut biberit 
calicem Domini indigne, reus erit corporis
-----------------------------------------------------------
et sanguinis Domini.
        

          II.
          Et lapsis quidem potest in hoc venia concedi. Quis enim non mortuus 
vivificari properet? quis non ad salutem suam venire festinet? Sed praepositorum 
est praeceptum tenere, et vel properantes vel ignorantes instruere, ne 
qui ovium pastores esse debent lanii fiant. Ea enim concedere quae in perniciem 
vertant, decipere est; nec erigitur sic lapsus, sed per Dei offensam magis 
impellitur ad ruinam. Vel ex vobis itaque discant quod docere debuerant. 
Petitiones et desideria vestra episcopo servent, et ad pacem vobis petentibus 
dandam maturum et pacatum tempus exspectent
-----------------------------------------------------------
. Ante est ut a Domino pacem mater prior sumat, tunc secundum vestra desideria 
de filiorum pace tractetur.
        

          III.
          Et quoniam audio, fortissimi et charissimi fratres, impudentia 
vos quorumdam premi et verecundiam vestram vim pati, oro vos quibus possum 
precibus ut, Evangelii memores et considerantes quae et qualia in praeteritum 
antecessores vestri martyres concesserint, quam solliciti in omnibus fuerint, 
vos quoque sollicite et caute petentium desideria ponderetis, utpote amici 
Domini et cum illo postmodum judicaturi, inspiciatis et actum et opera 
et merita singulorum, ipsorum quoque delictorum genera et qualitates cogitetis, 
ne, si quid abrupte et indigne vel a nobis promissum vel a nobis factum 
fuerit, apud gentiles
-----------------------------------------------------------
quoque ipsos ecclesia nostra erubescere incipiat. Visitamur enim et castigamur 
frequenter, et ut Domini mandata incorrupta et inviolata permaneant admonemur. 
Quod quidem nec illic apud vos cessare cognosco quominus plurimos quoque 
ex vobis instruat ad Ecclesiae diciplinam divina censura. Hoc autem totum 
potest fieri, si ea quae a vobis petuntur religiosa contemplatione moderemini, 
intelligentes et comprimentes eos qui, personas accipientes, in beneficiis 
vestris aut gratificantur, aut illicitae negotiationis nundinas aucupantur.
        

          IV.
          De hoc et ad clerum et ad plebem litteras feci, quas utrasque 
vobis legi mandavi. Sed et illud ad diligentiam vestram redigere et emendare 
debetis, ut nominatim designetis eos quibus pacem dari desideratis.
-----------------------------------------------------------
Audio enim quibusdam sic libellos fieri ut 21 dicatur: « Communicet ille 
. . . cum suis, » quod numquam omnino a martyribus factum est, ut incerta 
et caeca
-----------------------------------------------------------
petitio invidiam nobis postmodum cumulet. Late enim patet quando dicitur, 
« ille cum suis, » et possunt nobis viceni et triceni et amplius offerri 
qui propinqui et affines et liberti ac domestici esse asseverentur ejus 
qui accipit libellum. Et ideo peto ut eos quos ipsi videtis, quos nostis, 
quorum poenitentiam satisfactioni proximam conspicitis, designetis nominatim 
libello, et sic ad nos fidei ac disciplinae congruentes litteras dirigatis. 
Opto vos, fortissimi ac dilectissimi fratres, in Domino semper bene valere 
et nostri meminisse. Valete.
        
      


        EPISTOLA XI.AD PLEBEM.

-----------------------------------------------------------
ARGUMENTUM-- hujus quoque Epistolae habet saepe dicta Epist. XIV: « Plebi 
quoque, inquit, ipsi, quantum potuimus, animum composuimus et ut in ecclesiastica 
disciplina servarentur instruximus. »

          I.
          Cyprianus fratribus in plebe consistentibus salutem. Ingemiscere 
vos et dolere ruinas fratrum nostrorum ex me scio, fratres charissimi, 
qui et ipse vobiscum pro singulis ingemisco pariter et doleo, et patior 
ac sentio quod beatus Apostolus dixit: Quis infirmatur, inquit, et ego 
non infirmor? quis scandalizatur, et ego non uror?. Et iterum posuit 
in Epistola sua dicens: Si patitur membrum unum, compatiuntur et caetera 
membra; et si laetatur membrum unum, collaetantur et caetera membra.
-----------------------------------------------------------
Compatior ergo et condoleo de fratribus nostris qui, lapsi et persecutionis 
infestatione prostrati, partem nostrorum viscerum secum trahentes, parem 
dolorem
-----------------------------------------------------------
nobis suis vulneribus intulerunt; quibus potens est divina misericordia 
medelam dare. Properandum tamen non puto, nec incaute aliquid et festinanter 
gerendum, ne, dum temere pax usurpatur, divinae indignationis offensa gravius 
provocetur. Fecerunt ad nos quibusdam beati martyres litteras, petentes 
examinari desideria sua. Cum, pace nobis omnibus a Domino prius data, ad 
Ecclesiam regredi coeperimus, tunc examinabuntur singula praesentibus et 
judicantibus vobis.
        

          II.
          Audio tamen quosdam de presbyteris nec, Evangelii memores, nec 
quid ad nos martyres scripserint cogitantes, nec episcopo honorem sacerdotii 
sui et cathedrae reservantes, jam cum lapsis communicare coepisse et offerre 
pro illis et Eucharistiam dare,
-----------------------------------------------------------
quando oporteat ad haec per ordinem perveniri. Nam, cum in minoribus delictis 
quae non in Deum committuntur poenitentia, agatur justo tempore, et exomologesis 
fiat inspecta vita ejus qui agit poenitentiam, nec ad communicationem venire 
quis possit nisi prius illi ab episcopo et clero manus fuerit imposita, 
quanto magis in his gravissimis et extremis delictis caute omnia et moderate, 
secundum disciplinam Domini, observari oportet? Quod quidem nostri presbyteri 
et diaconi monere debuerant, ut commendatas sibi oves foverent et divino 
magisterio ad viam deprecandae salutis instruerent. Ego plebis nostrae 
et quietem novi pariter et timorem, qui satisfactione Dei et deprecatione 
vigilarent, nisi illos quidam de presbyteris gratificantes decepissent.
-----------------------------------------------------------

        


          III.
          Vel vos itaque singulos regite, et consilio ac moderatione vestra, 
secundum divina praecepta, lapsorum animos temperate. Nemo adhuc importuno 
tempore acerba poma decerpat. Nemo navem suam quassatam et perforatam fluctibus, 
priusquam diligenter
-----------------------------------------------------------
refecerit, in 22 altum denuo committat. Nemo tunicam scissam accipere et 
induere properet, nisi eam ab artifice perito sartam viderit et a fullone 
curatam receperit. Audiant, quaeso, patienter consilium nostrum ; expectent 
regressionem nostram, ut, cum ad vos per Dei misericordiam venerimus, convocati 
coepiscopi plures, secundum Domini disciplinam et confessorum praesentiam 
et vestram quoque sententiam, beatorum martyrum litteras et desideria examinare 
possimus. De hoc et ad clerum et ad martyres et confessores litteras feci, 
quas utrasque legi vobis mandavi. Opto vos, fratres charissimi ac desiderantissimi, 
in Domino semper bene valere et nostri meminisse. Valete.
        
      


        EPISTOLA XII.AD CLERUM, DE LAPSIS ET CATECHUMENIS, NE VACUI 
EXEANT.


-----------------------------------------------------------

ARGUMENTUM.-- Hujus etiam et sequentis Epistolae argumentum habes infra, 
Epist. XIV: « Postmodum vero, inquit, cum quidam de lapsis, sive sua sponte, 
sive aliquo incitatore, audaci flagitatione proruerent ut pacem sibi a 
martyribus et confessoribus promissam, extorquere violento impetu niterentur; 
de hoc etiam bis ad clerum litteras feci et legi eis mandavi, ut, ad illorum 
violentiam interim quoquo genere mitigandam, si qui libello a martyribus 
accepto de saeculo excederent, exomologesi facta et manu eis in poenitentiam
-----------------------------------------------------------
imposita, cum pace sibi a martyribus promissa ad Dominum remitterentur, 
» etc.

          I.
          Cyprianus presbyteris et diaconibus fratribus salutem. Miror 
vos, fratres charissimi, ad multas epistolas
-----------------------------------------------------------
meas quas ad vos frequenter misi, nihil mihi rescripsisse, cum fraternitatis 
nostrae vel utilitas vel necessitas sic utique gubernetur, si a vobis instructi 
rerum gerendarum consilium limare possimus. Quoniam tamen video facultatem 
veniendi ad vos nondum esse et jam aestatem coepisse, quod tempus infirmitatibus 
assiduis et gravibus infestatur, occurrendum puto fratribus nostris, ut 
qui libellos a martyribus acceperunt, et praerogativa eorum apud Deum adjuvari 
possunt, si incommodo aliquo et infirmitatis periculo occupati fuerint, 
non expectata praesentia nostra, apud presbyterum quemcumque praesentem, 
vel, si presbyter repertus non fuerit, et urgere exitus coeperit, apud 
diaconum quoque exomologesin facere delicti sui possint, ut manu eis in
-----------------------------------------------------------
poenitentiam imposita veniant ad Dominum cum pace quam dari martyres litteris 
ad nos factis desideraverunt.
        

          II.
          Caeteram quoque partem plebis quae lapsa est praesentia vestra 
fovete, et, ut a fide et misericordia Domini non deficiant vestro solatio 
focillate. Neque enim deserentur ab ope et auxilio Domini hi qui mites 
et humiles et poenitentiam vere agentes in bonis operibus perseveraverint, 
quominus illis quoque divino remedio consulatur. Audientibus etiam, si 
qui fuerint periculo praeventi et in exitu constituti, vigilantia vestra 
non desit, implorantibus divinam gratiam misericordia Domini non denegetur. 
Opto vos, fratres charissimi, semper bene valere et nostri meminisse. Fraternitatem 
universam meo nomine salutate, et
-----------------------------------------------------------
ut nostri meminerit admonete et rogate. Valete.
        
      


        EPISTOLA XIII.AD CLERUM, DE HIS QUI AD PACEM FESTINANT.


-----------------------------------------------------------

ARGUMENTUM.-- Ad pacem per poenitentiam veniendum: illa autem agitur servando 
mandata. Infirmitate pressi, si martyrum suffragiis subleventur, ad pacem 
admitti possunt: caeteri usque ad pacem Ecclesiae factam detinendi.

          I.
          Cyprianus presbyteris et diaconibus fratribus salutem. Legi litteras 
vestras, fratres charissimi, quibus scripsistis salubre consilium vestrum 
non deesse fratribus nostris, ut, temeraria festinatione deposita, religiosam
-----------------------------------------------------------
patientiam Deo praebeant, ut, cum in unum per ejus misericordiam venerimus, 
23 de omnibus speciebus secundum ecclesiasticam disciplinam tractare possimus, 
maxime cum scriptum sit: Memento unde cecideris, et age poenitentiam. 
Poenitentiam autem ille agit qui, divini praecepti memor, mitis et patiens 
et sacerdotibus Dei obtemperans, obsequiis suis et operibus justis Dominum 
promeretur.
        

          II.
          Quoniam tamen significatis quosdam immoderatos esse et communicationem 
accipiendam festinanter urgere, et desiderastis in hac re formam a me vobis 
dari, satis plene scripsisse me ad hanc rem proximis litteris ad vos factis 
credo, ut qui libellum a martyribus acceperunt, et auxilio eorum adjuvari
-----------------------------------------------------------
apud Dominum in delictis suis possunt, si premi infirmitate aliqua et periculo 
coeperint, exomologesi
-----------------------------------------------------------
facta et manu eis a vobis in poenitentiam imposita, cum pace a martyribus 
sibi promissa ad Dominum remittantur. Caeteri vero qui, nullo libello a 
martyribus accepto, invidiam faciunt, quoniam non paucorum, nec ecclesiae 
unius aut unius provinciae, sed totius orbis haec causa est, expectent 
de Domini protectione Ecclesiae ipsius publicam pacem. Hoc enim et verecundiae 
et disciplinae et vitae ipsi omnium nostrum convenit, ut praepositi cum 
clero convenientes, praesente etiam stantium plebe, quibus et ipsis pro 
fide et timore suo honor habendus est, disponere omnia consilii communis 
religione possimus. Caeterum, quam irreligiosum est et ipsis quoque festinantibus 
perniciosum, ut, cum extorres et patria pulsi ac bonis suis omnibus spoliati, 
nondum ad Ecclesiam
-----------------------------------------------------------
redierint, quidam de lapsis confessores ipsos praevenire et ante eos ad 
Ecclesiam introire festinent! Qui si nimium properant, habent in sua potestate 
quod postulant, tempore ipso sibi plus quam postulant largiente. Acies 
adhuc geritur, et agon quotidie celebratur. Si commissi vere et firmiter 
poenitet et fidei calor praevalet, qui differri non potest, potest coronari. 
Opto vos, fratres charissimi, semper bene valere et nostri meminisse. Fraternitatem 
universam meo nomine salutate, et ut nostri memores sint admonete. Valete.
        
      


        EPISTOLA XIV.AD PRESBYTEROS ET DIACONOS ROMAE CONSISTENTES.


-----------------------------------------------------------


-----------------------------------------------------------
ARGUMENTUM.-- Secessus sui et eorum quae in illo gessit, rationem reddit, 
missis Romam in sui purgationem, quas ad suos scripserat, epistolarum exemplis, 
imo iisdem quibus illic verbis utitur. Cf. Ep. XXII, ad Cler. Rom.

          I.
          Cyprianus presbyteris et diaconibus Romae consistentibus fratribus 
salutem. Quoniam comperi, fratres charissimi, minus simpliciter et minus 
fideliter vobis renuntiari quae hic a nobis et gesta sunt et geruntur, 
necessarium duxi has ad vos litteras facere, quibus vobis actus nostri 
et disciplinae et diligentiae ratio redderetur. Nam, sicut Domini mandata 
instruunt, orto statim turbationis impetu primo, cum me clamore violento 
frequenter populus flagitasset, non tam meam salutem quam quietem fratrum 
publicam
-----------------------------------------------------------
cogitans, interim secessi, ne per inverecundam praesentiam nostram, seditio 
quae coeperat, plus provocaretur. Absens tamen corpore, nec spiritu nec 
actu nec monitis meis defui quominus secundum Domini praecepta, fratribus 
nostris in quibus possem mea mediocritate consulerem.
        

          II.
          Et quid egerim loquuntur vobis epistolae pro temporibus emissae 
numero tredecim, 24 quas ad vos transmisi; in quibus nec clero consilium, 
nec confessoribus exhortatio, nec extorribus, quando oportuit, objurgatio, 
nec universae fraternitati ad deprecandam Dei misericordiam allocutio et 
persuasio nostra defuit, quantum, secundum legem fidei et timorem Dei, 
Domino suggerente, nostra mediocritas potuit eniti.
-----------------------------------------------------------
Posteaquam vero et tormenta venerunt, sive jam tortis
-----------------------------------------------------------
fratribus nostris, sive adhuc ut torquerentur inclusis, ad corroborandos 
et confortandos eos noster sermo penetravit. Item, cum comperissem eos 
qui sacrilegis contactibus manus suas atque ora maculassent, vel nefandis 
libellis nihilominus conscientiam polluissent, exambire ad martyres passim, 
confessores quoque importuna et gratiosa deprecatione corrumpere, ut sine 
ullo discrimine atque examine singulorum darentur quotidie libellorum millia 
contra Evangelii legem, litteras feci quibus martyres et confessores consilio 
meo quantum possem ad Dominica praecepta revocarem. Item presbyteris et 
diaconibus non defuit sacerdotii vigor, ut quidam, minus disciplinae memores 
et temeraria festinatione praecipites, qui cum lapsis communicare jam coeperant, 
comprimerentur,
-----------------------------------------------------------
intercedentibus nobis. Plebi quoque ipsi quantum potuimus animum composuimus, 
et ut ecclesiastica disciplina servaretur instruximus.
        

          III.
          Postmodum vero, cum quidam de lapsis, sive sua sponte, sive aliquo 
incitatore, audaci flagitatione proruerent ut pacem sibi a martyribus et 
confessoribus promissam extorquere violento impetu niterentur, de hoc etiam 
bis ad clerum litteras feci et legi eis mandavi, ut ad illorum violentiam 
interim quoquo genere mitigandam, si qui libello a martyribus accepto de 
saeculo excederent, exomologesi facta et manu eis in poenitentiam imposita, 
cum pace sibi a martyribus promissa ad Dominum remitterentur. Nec in hoc 
legem dedi, aut me auctorem temere constitui. Sed, cum videretur et honor 
martyribus habendus
-----------------------------------------------------------
et eorum qui omnia turbare cupiebant impetus comprimendus, et praeterea 
vestra scripta legissem quae huc ad clerum nostrum per Crementium hypodiaconum 
nuper feceratis, ut iis qui post lapsum infirmitate apprehensi essent, 
et poenitentes communicationem desiderarent, subveniretur, standum putavi
-----------------------------------------------------------
et cum vestra sententia, ne actus noster, qui adunatus esse et consentire 
circa omnia debet, in aliquo discreparet. Plane caeterorum causas, quamvis 
libello a martyribus accepto, differri mandavi et in nostram praesentiam 
reservari, ut, cum, pace a Domino nobis data, plures praepositi convenire 
in unum coeperimus, communicato etiam vobiscum consilio, disponere singula 
et reformare possimus. Opto vos, fratres charissimi, semper bene valere.
        
      


        EPISTOLA XV.AD MOYSEN ET MAXIMUM ET CAETEROS CONFESSORES.

-----------------------------------------------------------
ARGUMENTUM hujus Epistolae habes infra, Epistola XXXI, ubi Clerus Romanus: 
« In quo loco, inquiunt, maximas tibi atque uberes gratias referre debemus 
et reddimus, quod illorum carceris tenebras litteris illuminasti; quod 
ad illos venisti, quomodo introire potuisti; quod illorum animos sua fide 
et confessione robustos tuis allocutionibus litterisque recreasti; quod, 
felicitates eorum condignis laudibus prosecutus, accendisti ad multo ardentiorem 
coelestis gloriae cupiditatem; quod pronos impulisti; quod, ut credimus 
et optamus, victores futuros viribus tui sermonis animasti; ut, quamquam 
hoc totum de fide confitentium et divina indulgentia venire videatur, tamen 
in martyrio suo tibi ex aliquo debitores facti esse videantur. »
-----------------------------------------------------------



          I.
          Cyprianus Moysi et Maximo presbyteris et caeteris confessoribus 
fratribus salutem. Et cunctos vos pariter et singulos repraesentavit affectibus 
nostris, fratres charissimi, Celerinus adveniens, et fidei ac virtutis 
vestrae comes, et gloriosis congressionibus
-----------------------------------------------------------
Dei miles. Universos vos illo veniente 25 conspeximus; et cum charitatem 
circa me vestram dulciter ac saepe loqueretur, in ejus sermonibus vos audiebamus. 
Satis ac plurimum gaudeo quando a vobis per tales talia perferuntur. Vobiscum 
illic in carcere quodam modo et nos sumus, divinae dignationis ornamenta 
vobiscum sentire nos credimus, qui sic vestris cordibus adhaeremus. Honori 
nos vestro charitas vestra individua connectit, separari dilectionem spiritus 
non sinit. Vos illic confessio, me affectio includit. Et nos quidem vestri 
diebus ac noctibus memores, et quando in sacrificiis precem cum pluribus 
facimus, et cum in secessu privatis precibus oramus, coronis ac laudibus 
vestris plenam a Domino faventiam postulamus. Sed ad reddendam vobis vicem
-----------------------------------------------------------
minor est nostra mediocritas. Plus vos datis quando nostri in oratione 
meministis, qui spirantes jam sola coelestia et tantum divina meditantes, 
ad fastigia celsiora mora ipsa passionis ascenditis, longoque temporum 
ductu glorias vestras non trahitis, sed augetis. Beatum facit prima et 
una confessio. Vos toties confitemini quoties, rogati ut de carcere recedatis, 
carcerem fide et virtute praeelegitis. Tot vestrae laudes quot dies; quot 
mensium curricula, tot incrementa meritorum. Semel vincit qui statim
-----------------------------------------------------------
paritur: at qui manens semper in poenis congreditur cum dolore nec vincitur, 
quotidie coronatur.
        

          II.
          Eant nunc magistratus et consules sive proconsules, annuae dignitatis 
insignibus et duodecim fascibus glorientur. Ecce dignitas coelestis in 
vobis honoris annui claritate signata est, et jam revertentis anni volubilem 
circulum victricis gloriae diuturnitate transgressa est. illuminabat mundum 
sol oriens et luna decurrens: sed vobis idem qui solem fecit et lunam, 
majus in carcere lumen fuit; et in corde ac mentibus vestris Christi claritudo 
resplendens, horribiles caeteris atque funestas poenalis loci tenebras 
aeterna illa et candida luce radiavit. Per vicissitudines mensium transmeavit 
hibernum: sed et vos
-----------------------------------------------------------
inclusi tempora hiemis persecutionis hieme pensabatis. Successit hiemi 
verna temperies rosis faeta et floribus coronata: sed vobis rosae et flores 
de paradisi deliciis aderant, et caput vestrum serta coelestia coronabant. 
Aestas ecce messium fertilitate foecunda est, et area frugibus plena est: 
sed vos, qui gloriam seminastis, frugem gloriae metistis, atque, in Domini 
area constituti, exuri paleas inextinguibili igne conspicitis; ipsi, ut 
tritici grana purgata et frumenta pretiosa, jam purgati et conditi, hospitium
-----------------------------------------------------------
carceris horreum computatis. Nec deest autumno ad munera fungenda temporis 
gratia spiritalis. Vindemia foris premitur, et profutura poculis in torcularibus 
uva calcatur. Vos de Domini vinea pingues racemi, et jam maturis fructibus 
botri, pressurae saecularis infestatione calcati, torcular vestrum carcere 
torquente sentitis, et vini vice sanguinem funditis; ad passionis tolerantiam 
fortes, martyrii poculum libenter hauritis. Sic apud servos Dei annus evolvitur; 
sic spiritalibus meritis et coelestibus praemiis temporum vicissitudo celebratur.
        

          III.
          Beati satis qui, ex vobis per haec gloriarum vestigia commeantes, 
jam de saeculo recesserunt, confectoque itinere virtutis ac fidei, ad complexum 
et osculum Domini, Domino ipso gaudente, venerunt.
-----------------------------------------------------------
Sed et vestra non minor gloria, qui adhuc in certamine constituti et comitum 
glorias secuturi, pugnam diu geritis, immotaque et inconcussa fide stabiles 
quotidie spectaculum Deo vestris virtutibus exhibetis. Quo longior vestra 
pugna, hoc corona26 sublimior. Agon unus, sed multiplici praeliorum numerositate 
congestus. Famem vincitis et sitim spernitis, et squalorem carceris ac 
receptaculi poenalis horrorem roboris vigore calcatis. Poena illic subigitur, 
cruciatus obteritur, nec mors metuitur, sed optatur; quae scilicet immortalitatis 
praemio vincitur, ut vitae aeternitate qui vicerit coronetur. Qui nunc 
in vobis animus, quam sublime, quam capax pectus, ubi talia et tanta volvuntur, 
ubi non nisi Dei
-----------------------------------------------------------
praecepta et Christi praemia cogitantur! Voluntas est illic tantum Dei; 
et in carne adhuc licet vobis positis, vita jam vivitur non praesentis 
saeculi, sed futuri.
        

          IV.
          Nunc est, fratres charissimi, ut memores mei sitis, ut inter 
magnas atque divinas cogitationes vestras nos quoque animo ac mente volvatis, 
simque in precibus et orationibus vestris cum vox illa, purificatione confessionis 
illustris et jugi honoris sui tenore laudabilis, ad Dei aures penetrat, 
et aperto sibi coelo, de his subacti mundi partibus ad superna transmissa, 
impetrat de Domini bonitate quod postulat. Quid enim petitis de indulgentia 
Domini quod non impetrare mereamini, qui sic Domini mandata servastis qui 
evangelicam disciplinam sincero fidei vigore tenuistis, qui incorrupto 
honore virtutis cum praeceptis
-----------------------------------------------------------
Domini et cum Apostolis ejus fortiter stantes, nutantem multorum fidem 
martyrii vestri veritate solidastis? Vere Evangelii testes et vere martyres 
Christi, radicibus ejus innixi, super petram robusta mole fundati, disciplinam 
cum virtute junxistis, ad timorem Dei caeteros provocastis, martyria vestra 
exempla fecistis. Opto vos, fortissimi ac beatissimi fratres, semper bene 
valere et nostri meminisse.
        
      


        EPISTOLA XVI.CONFESSORUM AD CYPRIANUM.
ARGUMENTUM.-- Libellus martyrum nomine a Luciano scriptus.
Universi confessores Cypriano Papae salutem.
-----------------------------------------------------------
Scias nos universis de quibus apud te ratio constiterit quid post commissum 
egerint, dedisse pacem, et hanc formam per te et aliis episcopis innotescere 
voluimus. Optamus te cum sanctis martyribus pacem habere. Praesente de 
clero et exorcista et lectore, Lucianus scripsit.
      


        EPISTOLA XVII.AD PRESBYTEROS ET DIACONOS, DE PRAECEDENTI ET 
DUABUS SEQUENTIBUS EPISTOLIS.
ARGUMENTUM.-- Nulla ratio habenda libellorum martyrum, ante pacem Ecclesiae 
redditam.

-----------------------------------------------------------
Cyprianus presbyteris et diaconibus fratribus salutem. Dominus loquitur 
et dicit: Super quem respiciam, nisi super humilem et quietum, et trementem
-----------------------------------------------------------
sermones meos? Hoc cum debeamus omnes esse, tum modo hujusmodi illi 
esse debent quibus laborandum est ut, post gravem lapsum, vera poenitentia 
et humilitate tota promereri Dominum possint. Legi autem et universorum 
confessorum litteras, quas voluerunt per me collegis omnibus 27 innotescere 
et ad eos pacem a se datam pervenire de quibus apud nos ratio constiterit 
quid post commissum egerint. Quae res cum omnium nostrum consilium et sententiam 
exspectet, praejudicare ego et soli mihi rem communem vindicare non audeo. 
Et ideo instetur interim epistolis quas ad vos proxime feceram, quarum 
exemplum collegis quoque multis jam misi; qui rescripserunt placere sibi 
quod statuimus, nec ab eo recedendum esse donec, pace nobis a Domino reddita, 
in unum convenire et singulorum
-----------------------------------------------------------
causas examinare possimus. Sed et quid mihi Caldonius collega meus scripserit 
quidque ego ei rescripserim ut sciretis, utriusque epistolae exemplum litteris
-----------------------------------------------------------
meis junxi. Quod totum peto fratribus nostris legatis, ut magis ac magis 
ad patientiam componantur, nec delicto proprio adjiciant adhuc aliud delictum, 
dum nec nobis nec Evangelio volunt servire, nec secundum universorum confessorum 
litteras causas suas examinari permittunt. Opto vos, fratres charissimi, 
semper bene valere et nostri meminisse. Fraternitatem universam salutate. 
Valete.
      


        EPISTOLA XVIII.CALDONII AD CYPRIANUM.
ARGUMENTUM.-- Cum lapsorum quidam, nova urgente
-----------------------------------------------------------
persecutione, Christum confessi essent atque
-----------------------------------------------------------
adeo antequam in exsilium proficiscerentur, pacem peterent, consulit Cyprianum 
Caldonius an pax illis danda foret.
Cypriano et compresbyteris Carthagini consistentibus Caldonius salutem. 
Necessitas temporum facit ut non temere pacem demus. Sed oportebat vobis 
scribere, quoniam ii qui, posteaquam sacrificaverunt, iterato tenti, extorres 
sunt facti. Videntur ergo mihi abluisse prius delictum dum possessiones 
et domos dimittunt, et poenitentiam agentes Christum sequuntur. Ergo Felix, 
qui presbyterium subministrabat sub Decimo, proximus mihi vinculis (plenius 
cognovi eumdem Felicem), Victoria conjunx ejus et Lucius fideles extorres 
facti reliquerunt possessiones, quas nunc fiscus tenet. Sed
-----------------------------------------------------------
et mulier nomine Bona, quae tracta est a marito
-----------------------------------------------------------
ad sacrificandum, quae conscientia non commissi, sed quia tenentes manus 
ejus ipsi sacrificaverunt, coepit dicere contra, Non feci, vos fecistis; 
sic et ipsa extorris facta est. Cum ergo universi pacem peterent dicentes: 
Recuperavimus fidem quam amiseramus, poenitentiam agentes, et Christum 
publice sumus confessi; quamvis mihi videantur debere pacem accipere, tamen 
ad consilium vestrum eos dimisi, ne videar aliquid temere praesumere. Si 
quid ergo ex communi consilio placuerit, scribite mihi. Salutate nostros. 
Vos nostri. Opto vos, fratres charissimi, semper bene valere.
      


        28 EPISTOLA XIX.RESPONDET CALDONIO.


-----------------------------------------------------------

ARGUMENTUM.-- Nihil peculiare agit hac epistola Cyprianus, quam quod Caldonii 
sententiae accedit, iis nempe lapsis pacem negandam non esse, qui vera 
poenitentia et Christi nominis confessione illam meruerint, atque adeo 
sibi reddiderint.
Cyprianus Caldonio fratri salutem. Accepimus litteras tuas, frater charissime, 
satis sobrias et integritatis ac fidei plenas. Nec miramur si, exercitatus 
et in Scripturis Dominicis peritus, caute omnia et consulte geras. Recte 
autem sensisti circa impertiendam fratribus nostris pacem, quam sibi ipsi 
vera poenitentia et Dominicae confessionis gloria reddiderunt,
-----------------------------------------------------------
sermonibus suis justificati, quibus se ante damnaverant. Cum ergo abluerint 
omne delictum, et maculam pristinam assistente sibi Domino potiore
-----------------------------------------------------------
virtute deleverint, jacere ultra sub diabolo quasi prostrati non debent 
qui extorres facti et bonis suis omnibus spoliati, erexerunt se et cum 
Christo stare coeperunt. Atque utinam sic et caeteri post lapsum poenitentes 
in statum pristinum reformentur! quos nunc urgentes et pacem temere atque 
importune extorquentes quomodo disposuerimus ut scires, librum tibi cum 
epistolis numero quinque misi, quas ad clerum et ad plebem et ad martyres 
quoque et confessores feci; quae epistolae jam plurimis collegis nostris 
missae placuerunt, et rescripserunt se quoque nobiscum in eodem consilio 
secundum catholicam fidem stare. Quod ipsum etiam tu ad collegas nostros 
quos potueris transmitte, ut apud omnes unus actus et una consensio, secundum 
Domini praecepta,
-----------------------------------------------------------
teneatur. Opto te, frater charissime, semper bene valere.
      


        EPISTOLA XX.CELERINI AD LUCIANUM.
ARGUMENTUM.-- Celerinus pro sororibus suis Romae lapsis, pacem a confessoribus 
Carthaginiensibus petit.

          I.
          Celerinus Luciano salutem. Haec cum tibi scriberem, domine frater, 
gaudens et tristis eram: gaudens eo quod audierim te pro nomine Domini 
nostri Jesu Christi salvatoris nostri tantum et illius nomen penes magistratus 
hujus mundi confessum, tristis autem in eo quod ab eo ex quo te deduxi, 
numquam
-----------------------------------------------------------
litteras tuas accipere potui. Et nunc modo duplex mihi tristitia incubuit, 
quod, cum Montanum fratrem nostrum communem abs te de carcere ad me esse
-----------------------------------------------------------
venturum sciebas, de salute tua vel quid penes te agatur mihi non significaveris. 
Sed hoc solet contingere servis Dei, maxime eis qui in confessione Christi 
sunt constituti. Scio enim quoniam unusquisque jam quae sunt saeculi non 
attendit, quoniam coronam coelestem sperat. Ego enim dixi fortasse oblitum 
te esse mihi scribere. Nam, ut tibi quoque de infimo tuus vel frater dicar, 
si fuero dignus Celerinus audire, tamen cum essem et ego in tam florida 
confessione, fratres meos vetustissimos memorabam, et eos litteris meis 
memoravi charitatem pristinam eorum penes me meosque nunc esse. Peto tamen, 
charissime, a Domino ut, si ante cruore illo sancto laveris, si prius passus 
fueris pro nomine Domini nostri Jesu Christi quam litterae meae te in
-----------------------------------------------------------
hoc mundo apprehendant, 29 vel nunc si apprehenderint, mihi ad haec rescribas. 
Sic coronet te cujus nomen confessus es. Credo enim quoniam, etsi in hoc 
mundo nos non viderimus, in futuro tamen nos coram Christo complectemur. 
Pete ut sim dignus et ego coronari cum numero vestro.
-----------------------------------------------------------

        


          II.
          In magna tamen tribulatione me constitutum scias, et, ac si sis 
mecum praesens, sic charitatis pristinae reminiscor die ac nocte. Deus 
solus scit. Et ideo peto ut annuas desiderio meo et mecum doleas in morte 
sororis meae, quae cecidit in hac vastatione a Christo. Sacrificavit enim 
et exacerbavit Dominum nostrum. Quod nobis manifestum videtur. Pro cujus 
factis ego in hac die laetitiae Paschae flens die ac nocte, in cilicio 
et cinere lacrymabundus dies exegi et exigo usque in hodiernum, donec auxilium 
Domini nostri Jesu Christi  et pietas per te vel per eos dominos 
meos qui coronati fuerint, a quibus postulaturus es ut veniam habeant nefanda 
naufragia. Memoratus sum enim charitatis tuae pristinae, quod cum omnibus 
doleas
-----------------------------------------------------------
pro sororibus nostris, quas et tu bene nosti, id est Numeria et Candida; 
pro quarum peccato, quia nos fratres habent, debemus excubare. Credo enim 
Christum secundum earum poenitentiam et opera, quae penes collegas nostros 
fecerunt extorres, qui a vobis venerunt, a quibus ipsis de operibus eorum
-----------------------------------------------------------
audies, jam Christum eis, vobis martyribus suis petentibus, indulturum.
        

          III.
          Audivi enim te floridiorum ministerium percepisse. O te felicem, 
suscipere vota tua quae semper desiderasti vel in terra dormiens! Optasti 
pro nomine illius in carcerem mitti; quod nunc tibi contigit, sicut scriptum 
est: Det tibi Dominus secundum cor tuum. Et nunc super ipsos factus 
antistes Dei recognovit idem minister. Rogo itaque, domine, et peto per 
Dominum nostrum Jesum Christum ut caeteris collegis tuis, fratribus tuis, 
meis dominis referas, et ab eis petas ut quicumque prior vestrum coronatus 
fuerit, istis sororibus nostris Numeriae et Candidae tale peccatum remittant. 
Nam hanc ipsam Etecusam semper appellavi, testis
-----------------------------------------------------------
est nobis Deus, quia pro se dona numeravit ne
-----------------------------------------------------------
sacrificaret; sed tantum ascendisse videtur usque ad Tria Fata, et inde 
descendisse. Hanc ergo non sacrificasse ego scio. Quarum jam causa audita, 
praeceperunt eas praepositi tantisper sic esse donec episcopus constituatur. 
Sed quatenus per vestras sanctas orationes et petitiones, in quas nos fidimus, 
quoniam estis amici sed et testes Christi, quod omnia indulgeatis.
        

          IV.
          Peto ergo, domine charissime Luciane, memor sis mei, et petitioni 
meae annuas. Sic Christus coronam illam sanctam, quam tibi non tantum in 
confessione sed et in sanctimonio tradidit in qua semper cucurristi, exemplum 
sanctorum semper et testis fuisti, ut omnibus dominis meis, fratribus tuis 
confessoribus, referas de hoc facto, ut a vobis auxilium
-----------------------------------------------------------
recipiant. Nam hoc, domine frater, scire debes, me
-----------------------------------------------------------
non solum hoc pro eis petere, sed et Statium et Severianum et omnes confessores 
qui inde huc a vobis venerunt, ad quos ipsae in portum descenderunt, et 
in urbem levaverunt, quod sexaginta quinque ministraverunt et usque in 
hodiernum in omnibus foverunt. Sunt enim penes illas omnes. Plus autem 
gravare cor illud sanctum tuum non debui, cum sciam te prona voluntate 
operari. Salutant te Macharius cum sororibus suis Cornelia et Emerita, 
quae laetantur de confessione tua florida, sed et omnium fratrum, et Saturninus, 
qui et ipse luctatus est cum diabolo, qui et Christi nomen est fortiter 
confessus, qui et ibi in poena ungularum 30 fortiter est confessus, qui 
et hoc nimis rogat et petit. Salutant te fratres tui Calphurnius et Maria 
et omnes sancti fratres. Nam et hoc scire
-----------------------------------------------------------
debes, me et dominis meis fratribus tuis  scripsisse, quas peto 
illis eas legere digneris.
        
      


        EPISTOLA XXI.LUCIANUS RESPONDET CELERINO.
ARGUMENTUM.-- Lucianus Celerini petitioni annuit.

          I.
          Lucianus Celerino domino, si dignus fuero vocari, collega in 
Christo salutem. Accepi litteras tuas, domine frater dilectissime in quibus 
me tantum gravasti, ut propter tuam gravationem tanto gaudio pene exciderim, 
ut litteras quas et ego optabam
-----------------------------------------------------------
post tantum temporis legere, in quibus mei dignatus es memorare, beneficio 
tantae tuae humilitatis legere exultaverim, qui scribens mihi diceres. 
Si dignus fuero frater nominarii tuus, hominis qui apud pusilliores nomen 
Dei cum timore confessus sum. Nam tu, Deo volente, ipsum anguem majorem 
metatorem antichristi, non tantum confessus deterruisti vocibus illis et 
verbis deificis quibus scio quasi amatores fidei et zelotypi disciplinae 
Christi in qua te novi vivacitate versari te gaudeo, vicisti. Nunc, charissime, 
jam inter martyres deputande, voluisti nos litteris tuis gravare, in quibus 
significasti de sororibus nostris; pro quibus utinam fieri posset ut sine 
tanto scelere commisso memoriam faceremus! Non profecto tantis lacrymis 
incumberemus
-----------------------------------------------------------
ut nunc.
        

          II.
          Scire debuisti quid circa nos actum sit. Cum benedictus martyr 
Paulus adhuc in corpore esset, vocavit me, et dixit mihi: Luciane, coram 
Christo tibi dico ut, si quis post arcessitionem meam abs te pacem petierit, 
da in nomine meo; sed et omnes quos Dominus in tanta tribulatione arcessire 
dignatus est, universi litteras ex compacto universis pacem dimisimus. 
Vides ergo, frater, quoniam partim ejus quod mihi Paulus praecepit quam 
universis quod censuimus, ex quibus eramus in hac tribulatione, cum jussi 
sumus secundum praeceptum imperatoris fame et siti necari, et reclusi sumus 
in duabus cellis,
-----------------------------------------------------------
ita ut nos afficerent fame et siti. Sed et ignis ab opere pressurae nostrae 
tam intolerabilis erat quam nemo portare posset. Sed nunc ipsam claritatem 
sumus consecuti. Et ideo, frater charissime, saluta Numeriam et Candidam, 
quae secundum Pauli praeceptum et caeterorum martyrum, quorum nomina subjicio, 
Bassi in pejerario, Mappalici in quaestione, Fortunionis in carcere, Pauli 
a quaestione, Fortunatae, Victorini, Victoris, Herennii, Credulae, Herenae, 
Donati, Firmi, Venusti, Fructi, Juliae, Martialis et Aristonis, qui Deo 
volente in carcere fame necati sunt, quorum et nos socios futuros intra 
dies audietis. Jam enim ex quo iterato reclusi sumus sunt dies octo in 
die quo tibi litteras scripsi. Nam et ante dies octo per dies quinque medios 
modicum panis
-----------------------------------------------------------
accepimus et aquam ad mensuram. Et ideo, frater, peto ut, sicut hic cum 
Dominus coeperit ipsi Ecclesiae pacem dare, secundum praeceptum Pauli et 
nostrum tractatum, exposita causa apud episcopum et facta exomologesi, 
habeant pacem, non tantum hae, sed et quas scis ad animum nostrum pertinere.
        

          III.
          Salutant vos collegae mei universi, 31 Vos, salutate confessores 
Domini qui ibi vobiscum sunt, quorum nomina significasti; inter quos et 
Saturninus cum comitibus suis, sed et collega meus, et Maris, Collecta 
et Emerita, Calphurnius et Maria, Sabina, Spesina, et sorores, Januaria, 
Dativa, Donata. Salutamus cum suis Saturum, Bassianum, et universum
-----------------------------------------------------------
clerum, Uranium, Alexium, Quintianum, Colonicam, et universos quorum nomina 
non scripsi, quia jam lassus eram. Ideo ignoscere debent. Opto vos bene 
valere, Alexium et Getulicum et argentarios et sorores. Salutant vos sorores 
meae Januaria et Sophia, quas vobis commendo.
        
      


        EPISTOLA XXII.AD CLERUM ROMAE CONSISTENTEM, DE MULTIS CONFESSORIBUS 
ET DE LUCIANI INVERECUNDIA ET CELERINI CONFESSORIS MODESTIA.
ARGUMENTUM.-- His litteris Cyprianus Clerum Romanum certiorem reddit de 
seditiosa lapsorum postulatione, ut ad pacem restituerentur et de inverecundia
-----------------------------------------------------------
Luciani. Quae quo melius intelligantur, litteras tum suas, tum Celerini 
et Luciani transmittendas curat Cyprianus.

          I.
          Cyprianus presbyteris et diaconibus Romae consistentibus fratribus 
salutem. Post factas ad vos litteras, fratres charissimi, quibus actus 
noster expositus et disciplinae ac diligentiae quantulacumque ratio declarata 
est, aliud accessit quod nec ipsum latere vos debuit. Nam frater noster 
Lucianus, et ipse unus de confessoribus, fide quidem calidus et virtute 
robustus, sed minus Dominica lectione fundatus, quaedam conatus est, imperiti 
jampridem se vulgi auctorem
-----------------------------------------------------------
constituens, ut manu ejus scripti libelli gregatim multis nomine Pauli 
darentur, cum Mappalicus martyr cautus et verecundus, legis ac disciplinae 
memor, nullas contra Evangelium litteras fecerit, sed tantum domestica 
pietate commotus matri suae, quae lapsa fuerat, mandaverit pacem dari; 
Saturninus quoque post tormenta adhuc in carcere constitutus nullas ejusmodi 
litteras emiserit. Lucianus vero, non tantum Paulo adhuc in carcere posito 
nomine illius libellos manu sua scriptos passim dedit, sed et post ejus 
excessum eadem facere sub ejus nomine perseveravit dicens hoc sibi ab illo 
mandatum, ne sciens domino magis quam conservo obtemperandum.
-----------------------------------------------------------
Aurelii quoque adolescentis tormenta perpessi nomine libelli multi dati 
sunt ejusdem Luciani manu scripti, quod litteras ille non nosset.
        

          II.
          Cui rei ut aliquatenus posset obsisti, litteras ad eos feci, 
quas ad vos sub epistola priore transmisi, quibus petere et suadere non 
destiti ut dominicae legis et Evangelii ratio teneretur. Postquam vero 
ad eos litteras misi, ut quasi moderatius aliquid et temperantius fieret, 
universorum confessorum nomine, idem Lucianus epistolam scripsit, qua pene 
omne vinculum fidei et timor Dei et mandatum Domini et Evangelii sanctitas 
et firmitas solveretur. Scripsit enim omnium nomine universis eos pacem 
dedisse et hanc formam
-----------------------------------------------------------
per me aliis episcopis innotescere velle, cujus epistolae exemplum ad vos 
transmisi. Additum est plane, de quibus ratio constiterit quid post commissum 
egerint. Quae res majorem nobis conflat invidiam, ut nos cum singulorum 
causas audire et excutere coeperimus, videamur multis negare quod se nunc 
omnes jactant a martyribus et confessoribus accepisse.
        

          III.
          Denique hujus seditionis origo jam coepit. Namque in provincia 
nostra per aliquot civitates in praepositos impetus per multitudinem 32 
factus est, et pacem, quam semel cuncti a martyribus et confessoribus datam 
clamitabant, confestim sibi repraesentari coegerunt, territis et subactis 
praepositis suis, qui ad resistendum minus virtute animi et robore fidei 
praevalebant. Apud nos etiam quidam turbulenti,
-----------------------------------------------------------
qui vix a nobis in praeteritum regebantur et in nostram praesentiam differebantur, 
per hanc epistolam velut quibusdam facibus accensi, plus exardescere et 
pacem sibi datam extorquere coeperunt. De quibus quales ad clerum nostrum 
litteras fecerim, exemplum vobis misi. Sed et quid mihi Caldonius collega 
pro integritate et fide sua scripserit, quidque ego ei rescripserim, utrumque 
ad vos legendum transmisi. Exempla quoque epistolae Celerini boni et robusti 
confessoris, quam ad Lucianum eumdem confessorem scripserit, item quid 
Lucianus ei rescripserit, misi vobis, ut sciretis et laborem circa omnia 
et diligentiam nostram, et veritatem ipsam disceretis, Celerinus confessor 
quam sit moderatus et cautus, et humilitate ac timore sectae nostrae verecundus, 
Lucianus
-----------------------------------------------------------
vero circa intelligentiam Dominicae lectionis, ut dixi, minus peritus, 
et circa invidiam verecundiae nostrae relinquendam facilitate sua molestus. 
Nam, cum Dominus dixerit in nomine Patris et Filii et Spiritus sancti gentes 
tingui, hic, praecepti 
et legis ignarus, mandat pacem dari et
-----------------------------------------------------------
peccata dimitti in Pauli nomine, et hoc sibi dicit ab illo esse mandatum, 
sicut in litteris ejusdem Luciani ad Celerinum factis animadvertetis: quibus 
minime consideravit quod non martyres Evangelium faciant, sed per Evangelium 
martyres fiant; quando et Paulus apostolus, quem Dominus vas electionis 
suae dixit, posuerit in Epistola sua dicens: Miror quod sic tam cito 
demutamini ab eo qui vos vocavit in gratiam, ad aliud evangelium; quod 
non est aliud: nisi si sunt aliqui qui vos turbant et volunt convertere 
Evangelium Christi. Sed, licet nos aut Angelus de coelo aliter adnuntiet 
praeterquam quod adnuntiavimus vobis, anathema sit: sicut praediximus, 
et nunc iterum dico, si quis vobis adnuntiaverit praeterquam quod accepistis, 
anathema sit.
-----------------------------------------------------------

        


          IV.
          Opportune vero supervenerunt litterae vestrae, quas accepi, ad 
clerum factas, item quas beati confessores Moyses et Maximus, Nicostratus 
et caeteri Saturnino et Aurelio et caeteris miserunt, in quibus Evangelii 
plenus vigor et disciplina robusta legis Dominicae continentur. Laborantes 
hic nos et contra invidiae impetum totis fidei viribus resistentes multum 
sermo vester adjuvit ut divinitus compendium fieret, et priusquam venirent 
ad vos litterae quas vobis proxime misi, ut declararetis nobis quod secundum 
Evangelii legem nobiscum fortiter atque unanimiter etiam vestra sententia 
concurrat. Opto vos, fratres charissimi ac desiderantissimi, semper bene 
valere.
        
      




        33 EPISTOLA XXIV.AD CLERUM, DE LITTERIS ROMAM MISSIS ET DE 
SATURO LECTORE ET OPTATO HYPODIACONO FACTIS.


-----------------------------------------------------------

ARGUMENTUM.-- Clerus hac epistola certior fit ordinationis Saturi et Optati, 
et de iis quae Romam Scripsit Cyprianus.
Cyprianus presbyteris et diaconibus fratribus salutem. Ne quid conscientiam 
vestram lateret, fratres charissimi, quid mihi scriptum sit, quidque ego 
rescripserim, utriusque epistolae vobis exemplum misi;
-----------------------------------------------------------
et credo vobis id quod rescripsi non displicere. Sed et illud ad vos perferre 
litteris meis debui, urgente causa clero in Urbe consistenti litteras me 
misisse. Et quoniam oportuit me per clericos scribere, scio autem nostros 
plurimos absentes esse, paucos vero qui illic sunt vix ad ministerium quotidiani 
operis sufficere, necesse fuit novos aliquos constituere qui mitterentur:. 
Fecisse me autem sciatis lectorem Saturum et hypodiaconum Optatum confessorem, 
quos jam pridem communi consilio clero proximos feceramus, quando aut Saturo 
die Paschae semel atque iterum lectionem dedimus, aut quando cum presbyteris 
doctoribus lectores diligenter probaremus, Optatum inter lectores doctorem 
audientium constituimus, examinantes an congruerent illis omnia
-----------------------------------------------------------
quae esse debent in iis qui ad clerum parabantur. Nihil ergo a me absentibus 
vobis novum factum est, sed quod jampridem communi consilio omnium nostrum 
coeperat, necessitate urgente promotum est. Opto vos, fratres charissimi, 
semper bene valere et nostri meminisse. Fraternitatem salutate. Valete.
      


        EPISTOLA XXV.AD MOYSEN ET MAXIMUM ET CAETEROS CONFESSORES.


-----------------------------------------------------------

ARGUMENTUM.-- Epistola haec est gratulatoria ad confessores Romanos.
        
            I.
          Cyprianus Moysi et Maximo presbyteris et caeteris confessoribus, 
dilectissimis fratribus, salutem. Gloriam fidei et virtutis vestrae, fortissimi 
ac beatissimi fratres, jampridem de opinione cognoveram, laetatus satis 
et plurimum gratulatus quod vos confessione sui nominis paraverit ad coronam 
Domini nostri Jesu Christi praecipua dignatio. Vos enim primores et duces 
ad nostri temporis praelium facti, coelestis militiae signa movistis. Vos 
spiritale certamen
-----------------------------------------------------------
quod nunc geri Deus voluit vestris virtutibus imbuistis. Vos surgentis 
belli impetus primos immobili robore atque inconcussa stabilitate fregistis. 
Inde initia felicia pugnandi orta sunt; inde vincendi auspicia coeperunt. 
Contigit hic per tormenta consummari martyria. Sed qui in congressione 
praecedens exemplum virtutis fratribus factus est, cum martyribus in honore 
communis est. Coronas vestra manu sertas inde huc tradidistis, et de poculo 
salutari fratribus propinastis.
        

          II.
          Accessit ad confessionis exordia gloriosa et militiae victricis 
auspicia disciplinae tenor quem de epistolae vestrae vigore perspeximus, 
quam modo ad collegas vestros in confessione vobiscum Domino 34 copulatos 
sollicita admonitione misistis ut Evangelii
-----------------------------------------------------------
sancta praecepta et tradita nobis semel mandata vitalia forti et stabili 
observatione teneantur. Ecce alius gloriae vestrae sublimis gradus, ecce 
iterum cum confessione geminatus promerendi Dei titulus, stare firmo gradu, 
et in hac acie qui Evangelium conantur irrumpere et, praeceptis Domini 
subruendis manus
-----------------------------------------------------------
impias inferentes, fidei robore submovere, praebuisse ante initia virtutum, 
nunc et morum magisteria praebere. Dominus post resurrectionem mittens 
apostolos mandat et dicit: Data est mihi omnis potestas in coelo et in 
terra. Ite ergo et docete gentes omnes, tingentes eos in nomine Patris 
et Filii et Spiritus sancti, docentes eos observare omnia quaecumque praecepi 
vobis.. Et Joannes apostolus mandati memor in Epistola sua postmodum 
ponit: In hoc, inquit, intelligimus quia cognovimus eum, si praecepta ejus 
custodiamus. Qui dicit quoniam cognovit eum, et mandata ejus non servat, 
mendax est et veritas in illo non est.. Haec praecepta custodienda 
suggeritis, divina et coelestia mandata servatis. Hoc est confessorem Domini, 
hoc est esse martyrem Christi, servare
-----------------------------------------------------------
vocis suae inviolatam circa omnia, et solidam firmitatem. Nam velle praeter 
Dominum martyrem fieri et praecepta Domini destruere conari, uti adversus 
illum dignatione quam tibi dederit, armis ab illo acceptis rebellem quodammodo 
fieri, hoc est Christum confiteri velle et Evangelium Christi negare. Laetor 
igitur ex vobis, fortissimi ac fidelissimi fratres; et quantum gratulor 
martyribus istic honoratis ob virium gloriam, tantum gratulor pariter et 
vobis ob Dominicae etiam disciplinae coronam. Dignationem suam Dominus 
multiplici genere largitatis infudit, bonorum militum laudes et glorias 
spiritales copiosa varietate distribuit. Honoris vestri participes et nos 
sumus, gloriam vestram nostram gloriam computamus, quorum tempora illustravit 
tanta felicitas,
-----------------------------------------------------------
ut aetatem nostram videre contingeret probatos servos Dei et Christi milites 
coronatos. Opto vos, fortissimi ac beatissimi fratres, semper bene valere 
et nostri meminisse.
        
      


        EPISTOLA XXVI.MOYSES, MAXIMUS, NICOSTRATUS, ET ALII CONFESSORES 
RESPONDENT PRAECEDENTI EPISTOLAE.


-----------------------------------------------------------

ARGUMENTUM.-- Solatia quae ex Cyprianis litteris perceperant Romani confessores, 
grati agnoscunt.--Martyrium non poena sed felicitas.--Voces evangelicae 
faces ad inflammandam fidem.--In lapsorum causa Cypriani sententiae acceditur.

          I.
          Caecilio Cypriano, episcopo ecclesiae Carthaginensium, Moyses 
et Maximus presbyteri et Nicostratus et Rufinus diaconi et caeteri confessores 
in fide veritatis perseverantes in Deo Patre et in Filio ejus
-----------------------------------------------------------
Jesu Christo Domino nostro et in Spiritu sancto salutem. Inter varios et 
multiplices, frater, dolores nobis constitutis propter praesentes multorum 
fratrum per totum pene orbem ruinas, hoc praecipuum nobis solatium supervenit, 
quod acceptis litteris tuis erecti sumus, et dolentis animi moeroribus 
fomenta suscepimus. Unde intelligere jam possumus gratiam divinae providentiae 
forsitan non ob aliam causam nos tam diu clausos vinculis carceris reservare 
voluisse, nisi ut, instructi et robustius animati litteris tuis, voto proniore 
ad coronam destinatam possemus pervenire. Illuxerunt enim nobis litterae 
tuae ut in tempestate 35 quadam serenitas, et in turbido mari exoptata 
tranquillitas, et in laboribus requies, ut in periculis et doloribus sanitas, 
ut in densissimis
-----------------------------------------------------------
tenebris candida lux et refulgens. Ita illas animo sitiente perbibimus 
et voto esuriente suscepimus, ut ad certamen inimici ex illis nos satis 
pastos et saginatos gaudeamus. Reddet tibi Dominus pro ista
-----------------------------------------------------------
tua charitate mercedem, et hujus tam boni operis repraesentabit debitam 
frugem. Non minus enim coronae mercede condignus est qui hortatus est quam 
qui et passus est, non minus laude condignus qui docuit quam qui et fecit. 
Non minus honorandus est qui monuit quam qui dimicavit, nisi quoniam nonnumquam 
magis gloriae cumulus redundat ad eum qui instituit quam ad eum quisse 
docibilem discipulum subministravit. Hic enim fortassis hoc quod exercuit 
non habuisset, nisi ille docuisset.
        

          II.
          Percepimus igitur, iterum dicimus, frater Cypriane, magna gaudia, 
magna solatia, magna fomenta, maxime quod et gloriosas martyrum, non dicam 
mortes, sed immortalitates gloriosis et condignis laudibus prosecutus es. 
Tales enim excessus talibus vocibus prosequendi fuerunt, ut quae referebantur 
sic dicerentur
-----------------------------------------------------------
qualiter facta sunt. Ex tuis ergo litteris vidimus gloriosos illos martyrum 
triumphos, et oculis nostris quodam modo coelum illos petentes prosecuti 
sumus, et inter Angelos ac Potestates Dominationesque coelestes constitutos 
contemplati sumus. Sed et Dominum apud Patrem testimonium suum illis promissum 
perhibentem auribus nostris quodam modo sensimus. Hoc est ergo quod et 
nobis animum in dies erigit, et ad consequendos gradus tantae dignationis 
incendit.
        

          III.
          Quid enim gloriosius, quidve felicius ulli hominum poterit ex 
divina dignatione contingere, quam inter ipsos carnifices in ipso interitu 
confiteri Dominum
-----------------------------------------------------------
Deum, quam inter saevientia saecularis potestatis varia et exquisita tormenta, 
etiam extorto et excruciato et excarnificato corpore, Christum Dei Filium, 
etsi recedente sed tamen libero spiritu, confiteri, quam relicto mundo 
coelum petisse, quam desertis hominibus inter Angelos stare, quam impedimentis 
omnibus saecularibus ruptis in conspectu Dei jam se liberum sistere, quam 
coeleste regnum sine ulla cunctatione tenere, quam collegam passionis cum 
Christo in Christi nomine factum fuisse, quam judicis sui divina dignatione 
judicem factum fuisse, quam immaculatam conscientiam de confessione nominis 
reportasse, quam humanis et sacrilegis legibus contra fidem non obedisse, 
quam veritatem voce publica contestatum fuisse, quam ipsam quae ab omnibus 
metuatur moriendo mortem subegisse, quam per ipsam
-----------------------------------------------------------
mortem immortalitatem consecutum fuisse, quam omnibus saevitiae instrumentis 
excarnificatum et extortum ipsis tormentis tormenta superasse, quam omnibus 
dilaniati corporis doloribus robore animi reluctatum fuisse, quam sanguinem 
suum profluentem non horruisse, quam supplicia sua post fidem amare coepisse, 
quam detrimentum vitae suae putare non exisse?
        

          IV.
          Ad hoc enim praelium quasi quadam tuba Evangelii sui nos excitat 
Dominus dicens: Qui plus diligit patrem aut matrem quam me, non est me 
dignus; et qui plus diligit animam suam quam me, non est me dignus; qui 
non tollit crucem suam et sequitur me, non est me dignus
-----------------------------------------------------------
. Et iterum: Beati qui persecutionem passi fuerint propter justitiam; 
ipsorum enim est regnum coelorum. Beati eritis cum vos persecuti fuerint 
et odio habuerint. Gaudete et exultate. Sic enim et prophetas persecuti 
sunt, qui ante vos fuerunt, patres eorum. Et iterum: Quoniam 36 ante 
reges et potestates stabitis, et tradet frater fratrem ad mortem, et pater 
filium; et qui perseveraverit usque ad finem, hic salvus erit. Et: 
Vincenti dabo sedere super thronum meum, sicut et ego vici et sedi super 
thronum patris mei. Sed et Apostolus: Quis nos separabit a charitate 
Christi? Pressura, an angustia, an persecutio, an fames, an nuditas, an 
periculum, an gladius? sicut scriptum est: qui propter te interficimur 
tota die, aestimati sumus velut oves
-----------------------------------------------------------
victimae, sed in iis omnibus supervincimus pro eo qui nos dilexit.
        

          V.
          Haec et hujusmodi cum in Evangelio collata perlegamus, et quasi 
faces quasdam ad inflammandam fidem Dominicis vocibus suppositas nobis 
sentiamus, hostes veritatis jam non tantum non perhorrescimus, sed et provocamus, 
et inimicos Dei jam hoc ipso quod non cessimus vicimus, et nefarias contra
-----------------------------------------------------------
veritatem leges subegimus. Et si nondum nostrum sanguinem fudimus, sed 
fundere parati sumus, nemo hanc dilationis nostrae moram clementiam judicet, 
quae nobis officit, quae impedimentum gloriae facit, quae coelum differt, 
quae gloriosum Dei conspectum inhibet. In hujusmodi enim certamine, et 
in hujusmodi, ubi decertat fides, praelio, mora martyres non distulisse, 
vera clementia est. Pete ergo, Cypriane charissime, ut nos gratia sua Dominus 
magis ac magis in dies singulos quosque uberius atque propensius et armet 
et illustret et viribus potentiae suae firmet ac roboret, et quasi optimus 
imperator, milites suos, quos usque adhuc in castris carceris exercuti 
et probavit, producat jam ad propositi certaminis campum. Porrigat nobis
-----------------------------------------------------------
arma divina, illa tela quae nesciunt vinci, loricam justitiae quae nunquam 
solet rumpi, clypeum fidei qui non potest perforari, galeam salutis quae 
non potest frangi, et gladium spiritus, qui non consuevit vulnerari. Cui 
enim magis haec ut pro nobis petat mandare debemus, quam tam glorioso episcopo, 
ut hostiae destinati petant auxilium de sacerdote?
        

          VI.
          Ecce aliud gaudium nostrum, quod in officio
-----------------------------------------------------------
episcopatus tui, licet interim a fratribus pro temporis conditione distractus 
es, tamen non defuisti, quod litteris confessores frequenter corroborasti, 
quod etiam sumptus necessarios de tuis laboribus justis praebuisti, quod 
in omnibus te praesentem quodammodo semper exhibuisti, quod in nulla officii 
tui parte quasi aliquis desertor claudicasti. Sed quod nos ad majorem laetitiam 
robustius provocavit tacere non possumus, quin omni vocis nostrae testimonio 
prosequamur. Animadvertimus enim te congruente censura et eos digne objurgasse 
qui, immemores delictorum suorum, pacem a presbyteris per absentiam tuam 
festinata et praecipiti cupiditate extorsissent, et illos qui sine respectu 
Evangelii sanctum Domini canibus et margaritas porcis profana
-----------------------------------------------------------
facilitate donassent, cum grande delictum, et per totum pene orbem incredibili 
vastatione grassatum, non oporteat nisi, ut ipse scribis, caute moderateque 
tractari, consultis omnibus episcopis, presbyteris, diaconibus, confessoribus, 
et ipsis stantibus laicis, ut in tuis litteris et ipse testaris; ne, dum 
volumus importune ruinis subvenire, alias majores ruinas videamur parare: 
ubi enim divinus sermo relinquitur, si tam facile peccantibus venia praestetur? 
Fovendi sunt sane ipsorum animi et ad
-----------------------------------------------------------
maturitatis suae tempus nutriendi, et de Scripturis sanctis quam ingens 
et supra omnia peccatum commiserint instruendi. Nec hoc animentur quia 
multi sunt; sed hoc ipso magis reprimantur quia non pauci sunt, Nihil ad 
extenuationem delicti numerus impudens valere consuevit, sed pudor, sed 
modestia, sed patientia, 37 sed disciplina, sed humilitas atque subjectio, 
sed alienum de se expectasse judicium, sed alienam de suo sustinuisse sententiam. 
Hoc est quod poenitentiam probat; hoc est quod impresso vulneri inducit 
cicatricem; hoc est quod dejectae mentis ruinas erigit et attollit, quod 
ardentem delictorum aestuantium vaporem restinguit et finit. Non enim quae 
sanorum sunt corporum medicus aegris dabit, ne importunus cibus tempestatem
-----------------------------------------------------------
valetudinis saevientis non reprimat, sed accendat; scilicet ne quod potuisset 
maturius jejunio extenuari, per impatientiam longius pasta cruditate producat.
        

          VII.
          Eluendae sunt igitur impio sacrificio manus inquinatae operibus 
bonis, et nefario cibo ora misera polluta poenitentiae sunt verae sermonibus 
expianda, et in secretis cordis fidelis novellandus et consecrandus est 
animus. Crebri poenitentium gemitus audiantur: non semel tantum, sed
-----------------------------------------------------------
iterum fideles ex oculis lacrymae profundantur, ut illi ipsi oculi qui 
male simulachra conspexerunt, quae illicita commiserant, satisfacientibus 
Deo fletibus deleant. Non est nisi patientia morbis necessaria. Luctantur 
cum suo dolore qui languent, et ita demum sperant sanitatem, si tolerantia 
superarint dolorem; infidelis enim cicatrix quam cito festinans medicus 
induxit, et ad quemlibet casum medela rescinditur, si non fideliter de 
ipsa tarditate remedia praestentur: cito rursus in incendium flamma revocatur, 
nisi totius ignis, etiam usque ad extremam scintillam, materia restinguatur; 
ut merito hujusmodi homines sciant sibi etiam de ipsa mora magis consuli 
et fideliora necessariis dilationibus remedia praestari. Caeterum, ubi 
erit quod custodia
-----------------------------------------------------------
squalidi carceris includuntur qui Christum confitentur, si sine periculo 
fidei sunt qui negaverunt? ubi quod in nomine Dei catenarum ambitu vinciuntur, 
si sine communicatione non sunt qui confessionem Dei non retinuerunt? ubi 
quod detenti martyres gloriosas animas ponunt, si qui dereliquerunt fidem 
periculorum et delictorum suorum non sentiunt magnitudinem? Quod si nimiam 
impatientiam praeferunt et intolerabili festinatione communicationem exposcunt, 
frustra querula ista et invidiosa ac nihil adversus veritatem valentia 
jactant petulanti et infreno ore convicia, quandoquidem licuerit illis 
suo jure retinere quod nunc sua sponte quaesita necessitate coguntur
-----------------------------------------------------------
postulare. Fides enim quae potuit Christum confiteri,
-----------------------------------------------------------
potuit et a Christo in communicatione retineri. Optamus te, beatissime 
ac gloriosissime papa, in Domino semper bene valere et nostri meminisse.
        
      


        EPISTOLA XXVII.CYPRIANUS LAPSIS.
ARGUMENTUM.-- Argumentum hujus epistolae infra habes Epistola XXIX. « Litteras, 
inquit, ad me fecerunt, pacem non dandam sibi postulantes, sed quasi jam 
datam sibi vindicantes, quod dicant Paulum omnibus pacem dedisse, sicut 
in litteris eorum quarum exemplum ad vos transmisi, legetis, simul quid 
et ego eis breviter rescripserim. » Desideratur autem lapsorum epistola 
ad quos rescribit.
-----------------------------------------------------------



          I.
          Dominus noster, cujus praecepta et monita observare debemus, 
episcopi honorem et Ecclesiae suae rationem disponens, in Evangelio loquitur 
et dicit Petro: Ego tibi dico quia tu es Petrus, et super istam petram 
aedificabo Ecclesiam meam, et portae inferorum non vincent eam: et tibi 
dabo claves regni coelorum; et quae ligaveris super terram erunt ligata 
et in coelis, et quaecumque solveris super terram erunt soluta et in coelis. 
Inde per temporum et successionum vices episcoporum ordinatio et Ecclesiae 
ratio decurrit, ut Ecclesia super episcopos 38 constituatur et omnis actus 
Ecclesiae per eosdem praepositos gubernetur. Cum hoc itaque divina lege 
fundatum
-----------------------------------------------------------
sit, miror quosdam audaci temeritate sic
-----------------------------------------------------------
mihi scribere voluisse, ut Ecclesiae nomine litteras facerent, « quando 
ecclesia in episcopo et clero et in omnibus stantibus sit constituta. » 
Absit enim nec Domini misericordia et potestas ejus invicta patiatur ut 
Ecclesia esse dicatur lapsorum numerus, cums criptum sit: Deus non est 
mortuorum, sed vivorum. Omnes quidem vivificari optamus, et ut in statum 
pristinum restituantur precibus nostris et gemitibus oramus. Si autem quidam 
lapsi Ecclesiam se volunt esse, et si apud illos atque in illis est Ecclesia, 
quid superest quam ut ipsi rogentur a nobis ut nos ad Ecclesiam dignentur 
admittere? Summissos ergo et quietos et verecundos esse oportet eos qui 
delicti sui memores satisfacere Deo debent, nec Ecclesiae nomine litteras 
facere, cum se magis sciant
-----------------------------------------------------------
Ecclesiae scribere.
        

          II.
          Scripserunt autem mihi nuper quidam de lapsis humiles et mites 
et trementes et metuentes Deum, et qui in Ecclesia semper gloriose et granditer 
operati sunt, et opus suum numquam Domino imputaverunt, scientes illum 
dixisse: Et cum haec omnia feceritis, dicite: Servi supervacui sumus, quod 
debuimus facere fecimus. Quae illi cogitantes, et quamvis libello a 
martyribus accepto, ut tamen a Domino satisfactio sua admitti possit, orantes 
scripserunt mihi se delictum suum cognoscere et poenitentiam veram agere, 
nec ad pacem temere aut importune properare, sed expectare praesentiam 
nostram, dicentes pacem quoque ipsam, si eam nobis praesentibus acceperint, 
dulciorem sibi futuram. Quibus
-----------------------------------------------------------
quantum gratulatus sim Dominus testis est, qui dignatus est ostendere quid 
ejusmodi et tales servi de ejus benignitate mereantur. Quas litteras cum 
nuper acceperim, et nunc aliud scripsisse vos legerim, peto discernatis 
desideria vestra, et quicumque estis qui has litteras nunc misistis, nomina 
vestra libello subjiciatis et libellum cum singulorum nominibus ad me transmittatis. 
Ante est enim scire quibus rescribere habeam. Tunc ad singula quae scripsistis 
pro loci et actus nostri mediocritate rescribam. Opto vos, fratres charissimi, 
semper bene valere et secundum
-----------------------------------------------------------
Domini disciplinam quiete et tranquille agere. Valete.
        
      


        EPISTOLA XXVIII.AD PRESBYTEROS ET DIACONOS.
ARGUMENTUM.-- Argumentum hujus epistolae satis convenit cum praecedenti, 
ac puto eam esse de qua in sequenti epistola loquitur; laudat enim clerum 
suum, quod Gaium Diddensem presbyterum, et diaconum ejus, qui lapsis temere 
communicabant, communione movissent, et ut de aliis quibusdam idipsum fiat 
hortatur.

          I.
          Cyprianus presbyteris et diaconibus fratribus salutem. Integre 
et cum disciplina fecistis, fratres
-----------------------------------------------------------
charissimi, quod, consilio collegarum meorum qui praesentes erant, Gaio 
Diddensi presbytero et diacono ejus censuistis non communicandum, qui, 
communicando cum lapsis et offerendo oblationes eorum, in pravis erroribus 
suis frequenter deprehensi, et semel atque iterum, secundum quod mihi scripsistis, 
a collegis meis moniti ne hoc facerent, in praesumptione et audacia sua 
pertinaciter perstiterunt, decipientes quosdam fratres ex plebe nostra; 
quibus nos omni humilitate consultum cupimus, et quorum saluti non adulatione 
composita, sed sincera fide prospicimus ut vera poenitentia et gemitu et 
dolore pleno Dominum deprecentur, 39 quia scriptum est: Memento unde cecideris, 
et age poenitentiam; et iterum loquitur Scriptura divina: Sic dicit
-----------------------------------------------------------
Dominus: Cum conversus gemueris, tunc salvaberis, et scies ubi fueris.
        

          II.
          Ingemiscere autem et agere poenitentiam quomodo possunt quorum 
gemitibus et lacrymis intercedunt quidam de presbyteris, ut communicandum 
cum illis temere existiment? nescientes quia scriptum est: Qui vos felices 
dicunt, in errorem vos mittunt, et semitam pedum vestrorum turbant. 
Merito salubria nostra et vera consilia nihil promovent, dum blanditiis 
et palpationibus perniciosis salutaris
-----------------------------------------------------------
veritas impeditur, et patitur lapsorum saucia et aegra mens quod corporaliter 
quoque aegri et infirmi saepe patiuntur, ut, dum salubres cibos et utiles 
potus quasi amaros et abhorrentes respuunt, et illa quae oblectare et ad 
praesens suavia videntur esse appetunt, perniciem sibi et mortem per inaudientiam 
et intemperantiam provocent, nec proficiat ad salutem artificis medela 
vera, dum blandimentis decipit dulcis illecebra.
        

          III.
          Vos itaque, secundum litteras meas fideliter et salubriter consulentes, 
a consiliis melioribus ne recedatis. Legite vero has easdem litteras et 
collegis meis, si qui aut praesentes fuerint aut supervenerint, ut unanimes 
et concordes ad fovenda et sananda lapsorum vulnera consilium salubre teneamus, 
tractaturi
-----------------------------------------------------------
plenissime de omnibus cum convenire in unum per Domini misericordiam coeperimus. 
Interea, si quis immoderatus et praeceps, sive de nostris presbyteris vel 
diaconibus, sive de peregrinis, ausus fuerit ante sententiam nostram communicare 
cum lapsis, a communicatione nostra arceatur, apud omnes nos causam dicturus 
temeritatis suae quando in unum, permittente Domino, convenerimus. Desiderastis 
quoque ut de Philumeno et Fortunato hypodiaconis et Favorino acolytho, 
qui medio tempore recesserunt et nunc venerunt, quid mihi videatur rescribam. 
Cui rei non potui me solum judicem dare, cum multi adhuc de clero absentes 
sint, nec locum suum vel
-----------------------------------------------------------
sero repetendum putaverunt, et haec singulorum tractanda sit et limanda 
plenius ratio, non tantum cum collegis meis, sed et cum plebe ipsa universa. 
Expensa enim moderatione libranda et pronuntianda res est, quae in posterum 
circa ministros Ecclesiae constituat exemplum. Interim se a divisione mensurna 
tantum contineant, non quasi a ministerio ecclesiastico privati esse videantur, 
sed ut integris omnibus ad nostram praesentiam differantur. Opto vos, fratres 
charissimi, semper bene valere. Fraternitatem universam salutate, et valete.
        
      


        EPISTOLA XXIX.AD PRESBYTEROS ET DIACONOS ROMAE CONSIS TENTES

-----------------------------------------------------------
ARGUMENTUM.-- Clerus Romanus certior redditur de temeritate lapsorum qui 
pacem deposcebant.
Cyprianus presbyteris et diaconibus Romae consistentibus fratribus salutem. 
Et dilectio communis et ratio exposcit, fratres charissimi, nihil conscientiae 
vestrae subtrahere de his quae apud nos geruntur, ut sit nobis circa utilitatem 
ecclesiasticae administrationis commune consilium. Nam, posteaquam ad vos 
litteras feci, quas misi per Saturum lectorem et Optatum hypodiaconum, 
quorumdam lapsorum conspirata temeritas, qui poenitentiam 40 agere et Deo 
satisfacere detrectant, litteras ad me fecerunt, pacem
-----------------------------------------------------------
non dandam sibi postulantes, sed quasi jam datam sibi vindicantes, quod 
dicant Paulum omnibus pacem dedisse, sicut in litteris eorum, quarum exemplum 
ad vos transmisi, legetis, simulque quid ego eis breviter interim rescripserim; 
sed et quales postea ad clerum litteras fecerim ut scire possetis, hujus 
quoque rei exemplum vobis misi. Quod si ultra temeritas eorum nec meis 
nec vestris litteris compressa fuerit, nec consiliis salubribus obtemperaverit, 
agemus ea quae secundum Evangelium Dominus agere praecepit. Opto vos, fratres 
charissimi, semper bene valere. Valete.
      


        EPISTOLA XXX.PRESBYTERI ET DIACONI ROMAE CONSISTENTES AD CYPRIANUM


-----------------------------------------------------------

ARGUMENTUM.-- Ecclesia Romana sententiam suam de lapsis cum Carthaginensis 
decretis consentientem proponit.--Lapsis adhibita indulgentia ad Evangelii 
normam exigitur.--Pacem confessoribus concessam gratia tantum et favoribus 
inniti inde constat quod lapsi ad Episcopos remittantur.--Seditiosa pacis 
postulatio Felicissimi factioni imputanda.

          I.
          Cypriano papae presbyteri et diacones Romae consistentes salutem. 
Cum perlegissemus, frater charissime, litteras tuas, quas per Fortunatum 
hypodiaconum miseras, gemino sumus dolore perculsi et duplici moerore confusi, 
quod neque tibi requies ulla
-----------------------------------------------------------
in tantis persecutionis necessitatibus traderetur, et lapsorum fratrum 
immoderata petulantia usque ad periculosam verborum temeritatem producta 
denotaretur. Sed, quamquam nos atque animum nostrum
-----------------------------------------------------------
ista quae diximus graviter affligerent, tamen moeroris nostri tam gravem 
sarcinam vigor tuus et secundum evangelicam disciplinam adhibita severitas 
temperat, dum et quorumdam improbitatem juste coerces, et cohortando ad 
poenitentiam, viam legitimam salutis ostendis. Quos quidem satis mirati 
sumus ad hoc usque prosilire voluisse, ut tam urgenter et tam immaturo 
atque acerbo tempore, in tam ingenti et immenso crimine atque delicto, 
pacem sibi non tam peterent quam vindicarent, immo jam et in coelis habere 
se dicerent. Qui si habent, quid petunt quod tenent? Si autem non habere 
illos probatur hoc ipso quod petunt, cur non judicium eorum sustinent a 
quibus petendam pacem, quam utique non habent, putaverunt? Quod si aliunde
-----------------------------------------------------------
praerogativam communicationis habere se credunt, cum Evangelio illam conferre 
conentur; ut ita demum firmiter valeat, si ab evangelica lege non dissonat. 
Caeterum, quo pacto evangelicam poterit praestare communicationem quod 
contra evangelicam decretum videtur veritatem? nam, cum omnis praerogativa 
ita demum ad indulgentiae privilegium spectet, si ab eo cui sociari quaerit 
non discrepet, quia ab eo cui sociari quaerit discrepat, necesse est indulgentiam 
et privilegium societatis amittat.
        

          II.
          Videant igitur quid in hoc negotio agere conentur. Nam, si aliud 
quidem Evangelium, aliud autem martyres dicunt posuisse decretum, collidentes 
contra Evangelium martyres utrobique periclitabuntur. Nam et Evangelii 
fracta jam et jacens videbitur esse
-----------------------------------------------------------
majestas, si potuit alterius decreti novitate superari, et de martyrum 
capite gloriosa confessionis corona detracta, si non illam de Evangelii 
conservatione inveniantur consecuti unde martyres fiunt; ut merito
-----------------------------------------------------------
nulli magis sit competens nihil contra Evangelium decernere quam qui martyris 
nomen ex Evangelio laborat accipere. Illud 41 praeterea vellemus addiscere: 
si martyres non propter aliud martyres fiunt nisi ut non sacrificantes 
teneant Ecclesiae usque ad effusionem sanguinis sui pacem, ne cruciatus, 
dolore superati, perdendo pacem, perdant salutem, quo pacto salutem quam, 
si sacrificassent, se habituros non putaverunt, illis existimant donandam 
qui sacrificasse dicantur, cum legem hanc debeant in aliis tenere quam 
ipsi videbantur sibi ante posuisse? In quo negotio hoc ipsum quod pro se 
ipsis facere putaverunt animadvertimus contra se ipsos protulisse. Nam, 
si dandam illis pacem martyres putaverunt, cur ipsi non dederunt? cur illos 
ad episcopum, ut
-----------------------------------------------------------
ipsi dicunt, remittendos censuerunt? Is enim qui jubet fieri potest utique 
facere quod fieri jubet. Sed, ut intelligimus, immo, ut res ipsa loquitur 
et clamat, sanctissimi martyres utrobique adhibendum putaverunt temperamentum 
et pudoris et veritatis. Nam, quia a multis urgebantur, dum ad episcopum 
illos remittunt, verecundiae propriae, ne ulterius inquietarentur, consulendum 
putaverunt; et dum illis non ipsi communicant, evangelicae legis illibatam 
sinceritatem custodiendam judicaverunt.
        

          III.
          Tu tamen, frater, numquam pro tua charitate desistas lapsorum 
animos temperare et errantibus veritatis praestare medicinam, licet animus 
aegrorum medentium respuere soleat industriam. Recens
-----------------------------------------------------------
est lapsorum nuper hoc vulnus et adhuc in tumorem plaga consurgens: et 
idcirco certi sumus quod, spatio productioris temporis impetu isto consenescente, 
amabunt hoc ipsum, ad fidelem se dilatos esse medicinam, si tamen desint 
qui illos arment ad periculum proprium, et, in perversum instruentes, pro 
salutaribus dilationum remediis exitiosa deposcant illis properatae communicationis 
venena. Neque enim credimus sine instinctu quorumdam ausuros fuisse omnes 
tam petulanter sibi pacem vindicare. Novimus Carthaginensis ecclesiae fidem, 
novimus institutionem, novimus humilitatem: unde etiam mirati sumus quod 
quaedam in te per epistolam injecta durius notaremus, cum amorem vestrum 
mutuum et charitatem exemplis multis reciprocae
-----------------------------------------------------------
affectionis in vos invicem saepe comperissemus. Tempus est igitur ut agant 
delicti poenitentiam, ut probent lapsus sui dolorem, ut ostendant verecundiam, 
ut monstrent humilitatem, ut exhibeant modestiam, ut de submissione provocent 
in se Dei clementiam, et de honore debito in Dei sacerdotem eliciant in 
se divinam misericordiam. Quanto meliores ipsorum litterae fuissent si 
pro ipsis preces stantium humilitate ipsorum adjutae fuissent! quoniam 
et facilius impetratur quod petitur quando is pro quo petitur condignus 
est ut quod petitur impetretur.
        

          IV.
          Quod autem pertinet ad Privatum Lambesitanum, pro tuo more fecisti, 
qui rem nobis tamquam sollicitam nuntiare voluisti; omnes enim
-----------------------------------------------------------
nos decet pro corpore totius Ecclesiae, cujus per varias quasque provincias 
membra digesta sunt, excubare. Sed nos etiam ante litteras tuas fraus callidi 
hominis latere non potuit: nam, cum antehac quidam ex ipsius nequitiae 
cohorte venisset vexillarius Privati Futurus, et fraudulenter litteras 
a nobis elicere curaret, nec quis esset latuit, nec litteras quas volebat 
accepit. Optamus te in Domino bene valere.
        
      


        42 EPISTOLA XXXI.CLERI ROMANI AD CYPRIANUM.
ARGUMENTUM.-- Quod paucis epistola praecedenti, nunc
-----------------------------------------------------------
latius et solide tractat Clerus Romanus, respondens alteri quoque epistolae 
Cypriani, e qua verba aliquot citat, quae exstare non putatur, obiter etiam 
gratias agit Cypriano pro missis litteris ad martyres et confessores Romanos. 
Scripta est autem, uti et praecedentes Cleri Romani, vacante Sede post 
mortem Fabiani.

          I.
          Cypriano papae presbyteri et diaconi Romae consistentes salutem. 
Quamquam bene sibi conscius animus, et evangelicae disciplinae vigore
-----------------------------------------------------------
subnixus, et verus sibi in decretis coelestibus testis effectus, soleat 
solo Deo judice esse contentus, nec alterius aut laudes petere aut accusationes 
pertimescere, tamen geminata sunt laude condigni qui, cum conscientiam 
sciant Deo soli debere se judici, actus tamen suos desiderant etiam ab 
ipsis suis fratribus comprobari. Quod te, frater Cypriane, facere non mirum 
est, qui, pro tua verecundia et ingenita industria consiliorum tuorum, 
nos non tam judices voluisti quam participes inveniri, ut in tuis rebus 
gestis laudem tecum, dum illas probamus, inveniremus, et tuorum consiliorum 
bonorum cohaeredes, quia et affirmatores, esse possimus. Idem omnes credimur 
operati, in quo deprehendimur eadem omnes censurae et disciplinae consensione 
sociati.
-----------------------------------------------------------

        


          II.
          Quid enim magis aut in pace tam aptum aut in bello persecutionis 
tam necessarium quam debitam severitatem divini vigoris tenere? quam qui 
remiserit, instabili rerum cursu erret semper necesse est, et huc atque 
illuc variis et incertis negotiorum tempestatibus dissipetur, et, quasi 
extorto de manibus consiliorum gubernaculo, navim ecclesiasticae salutis 
illidat in scopulos; ut appareat non
-----------------------------------------------------------
aliter saluti ecclesiasticae consuli posse nisi si qui et contra ipsam 
faciunt, quasi quidam adversi fluctus repellantur, et disciplinae ipsius 
semper custodita ratio quasi salutare aliquod gubernaculum in tempestate 
servetur. Nec hoc nobis nunc nuper consilium cogitatum est, nec haec apud 
nos adversus improbos modo supervenerunt repentina subsidia; sed antiqua 
haec apud nos severitas, antiqua fides, disciplina legitur antiqua: quoniam 
nec tantas de nobis laudes Apostolus protulisset dicendo, Quia fides vestra 
praedicatur in toto mundo, nisi jam exinde vigor iste radices fidei 
de temporibus illis mutuatus fuisset; quarum laudum et gloriae degenerem 
fuisse maximum crimen est. Minus est enim dedecoris numquam ad praeconium 
laudis
-----------------------------------------------------------
accessisse, quam de fastigio laudis ruisse: minus est criminis honoratum 
bono testimonio non fuisse, quam honorem bonorum testimoniorum perdidisse: 
Minus est sine praedicatione virtutum ignobilem sine laude jacuisse, quam 
exhaeredem fidei factum laudes proprias perdidisse. Ea enim quae in alicujus 
gloriam proferuntur, nisi anxio et sollicito labore serventur, in invidiam 
maximi criminis intumescunt.
        

          III.
          Hoc nos non falso dicere superiores nostrae litterae probaverunt, 
in quibus vobis sententiam nostram dilucida expositione protulimus et adversus
-----------------------------------------------------------
eos qui se ipsos infideles illicita nefariorum libellorum professione prodiderant, 
quasi evasuri irretientes illos diaboli laqueos viderentur, quo non minus 
quam, si ad nefarias aras accessissent, hoc ipso quod ipsum contestati 
fuerant tenerentur, sed etiam adversus illos qui acta fecissent, licet 
praesentes cum fierent non affuissent, cum praesentiam suam utique ut sic 
scriberentur mandando fecissent. Non est enim immunis a scelere qui ut 
fieret imperavit, nec est alienus a crimine 43 cujus consensu, licet non 
a se admissum crimen, tamen publice legitur; et cum totum fidei sacramentum 
in confessione Christi nominis intelligatur esse digestum, qui fallaces 
in excusatione praestigias quaerit negavit, et qui vult videri propositis
-----------------------------------------------------------
adversus Evangelium vel edictis vel legibus satisfecisse, hoc ipso jam 
paruit quod videri paruisse se voluit; necnon etiam contra illos quoque 
qui illicitis sacrificiis manus suas atque ora polluerant, pollutis ante 
mentibus propriis, unde etiam sunt ipsae manus atque ora polluta, fidem 
nostram consensumque monstravimus. Absit enim ab Ecclesia Romana vigorem 
suum tam profana facilitate dimittere et nervos severitatis eversa fidei 
majestate dissolvere; ut, cum adhuc non tantum jaceant, sed et cadant eversorum 
fratrum ruinae, properata nimis remedia communicationem utique non profutura 
praestentur,
-----------------------------------------------------------
et nova per misericordiam falsam vulnera veteribus transgressionis vulneribus 
imprimantur, ut miseris ad eversionem majorem eripiatur et poenitentia! 
Ubi enim poterit indulgentiae medicina proficere, si etiam ipse medicus 
intercepta poenitentia indulget periculis, si tantummodo operit vulnus, 
nec sinit necessaria temporis remedia obducere cicatricem? Hoc non est 
curare, sed, si dicere verum volumus, occidere.
        

          IV.
          Quamquam confessorum quoque quos hic adhuc in carcerem dignitas 
suae confessionis inclusit, et ad certamen evangelicum sua fides in confessione 
jam gloriosa semel coronavit, litteras habeas conspirantes cum litteris 
nostris, quibus severitatem evangelicae disciplinae protulerunt et illicitas 
petitiones
-----------------------------------------------------------
ab Ecclesiae pudore revocarunt. Nisi hoc fecissent, disciplinae evangelicae 
ruinae non facile sarcirentur, praesertim cum nulli magis tam congruens 
esset tenorem evangelici vigoris illibatum dignitatemque servare, quam 
qui se excruciandos et excarnificandos pro Evangelio furentibus tradidissent, 
ne martyrii honorem merito perderent, si in occasione, martyrii praevaricatores 
Evangelii esse voluissent. Nam qui id quod habet non custodit in eo ex 
quo illud possidet, dum id ex quo possidet violat, amittit illud quod possidebat.
        

          V.
          In quo loco maximas tibi atque uberes gratias referre debemus 
et reddimus quod illorum carceris tenebras litteris tuis illuminasti, quod 
ad illos venisti, quomodo introire potuisti, quod illorum animos
-----------------------------------------------------------
sua fide et confessione robustos tuis allocutionibus litterisque recreasti, 
quod, felicitates eorum
-----------------------------------------------------------
condignis laudibus prosecutus, accendisti ad multo ardentiorem coelestis 
gloriae cupiditatem, quod pronos impulisti, quod, ut credimus et optamus, 
victores futuros viribus tui sermonis animasti; ut, quamquam hoc totum 
de fide confitentium et de divina indulgentia venire videatur, tamen in 
martyrio suo tibi ex aliquo debitores facti esse videantur. Sed, ut ad 
id unde digressus sermo videbatur esse rursus revertatur, quales litteras 
in Siciliam quoque miserimus subjectas habebis: quamquam nobis differendae 
hujus rei necessitas major incumbat, quibus, post excessum nobilissimae 
memoriae viri Fabiani, nondum est episcopus propter rerum et temporum difficultates 
constitutus, qui omnia ista moderetur et eorum qui lapsi sunt possit cum 
auctoritate
-----------------------------------------------------------
et consilio habere rationem: quamquam nobis in tam ingenti negotio placeat 
quod et tu ipse tractasti, prius Ecclesiae pacem sustinendam, deinde, sic 
collatione consiliorum cum episcopis, presbyteris, diaconis, confessoribus 
pariter ac stantibus laicis facta, lapsorum tractare rationem. Perquam 
enim nobis et 44 invidiosum et onerosum videtur non per multos examinare 
quod per multos commissum videatur fuisse, et unum sententiam dicere, cum 
tam grande crimen per multos diffusum notetur exisse; quoniam nec firmum 
decretum potest esse quod non plurimorum videbitur habuisse consensum. 
Aspice totum orbem pene vestatum et ubique jacere dejectorum reliquias 
et ruinas, et idcirco tam grande expeti consilium quam late propagatum 
videtur esse delictum.
-----------------------------------------------------------
Non sit minor medicina quam vulnus, non sint minora remedia quam funera, 
ut, quomodo
-----------------------------------------------------------
qui ruerunt ob hoc ruerunt quod caeca temeritate nimis incauti fuerunt, 
ita qui hoc disponere nituntur, omni consiliorum moderamine utantur ne 
quid non ut oportet factum tamquam irritum ab omnibus judicetur.
        

          VI.
          Uno igitur eodemque consilio, iisdem precibus et fletibus tam 
nos, qui usque adhuc videmur temporis istius ruinas subterfugisse, quam 
illi qui in has temporis videntur clades incidisse, divinam majestatem 
deprecantes pacem ecclesiastico nomini postulemus. Mutuis votis nos invicem 
foveamus, custodiamus, armemus. Oremus pro lapsis ut erigantur, oremus 
pro stantibus ut non ad ruinas usque tententur, oremus ut qui cecidisse 
referuntur, delicti sui magnitudinem agnoscentes, intelligant
-----------------------------------------------------------
non momentaneam neque praeproperam desiderare medicinam. Oremus ut effectus 
indulgentiae lapsorum subsequatur et poenitentia, ut, intellecto suo crimine, 
velint nobis interim praestare patientiam, nec adhuc fluctuantem turbent 
Ecclesiae statum, ne interiorem nobis persecutionem ipsi incendisse videantur, 
et accedat ad criminum cumulum quod etiam inquieti fuerunt. Maxime enim 
illis congruit verecundia quorum in delictis damnatur mens in verecunda. 
Pulsent sane fores, sed non utique confringant; adeant ad limen Ecclesiae, 
sed non utique transiliant: castrorum coelestium excubent portis, sed armati 
modestia, qua intelligant se desertores fuisse. Resumant precum suarum 
tubam, sed qua non bellicum clangant: arment se quidem
-----------------------------------------------------------
modestiae telis, et quem negando mortis metu fidei dimiserant clypeum resumant, 
sed ut contra hostem diabolum vel nunc armati, non contra Ecclesiam, quae 
illorum dolet casus, armatos esse se credant.
-----------------------------------------------------------
Multum illis proficiet petitio modesta, postulatio verecunda, humilitas 
necessaria, patientia non otiosa. Mittant legatos pro suis doloribus lacrymas, 
advocatione fungantur ex intimo pectore prolati gemitus, dolorem probantes 
commissi criminis et pudorem.
        

          VII.
          Immo, si dedecoris admissi magnitudinem perhorrescunt, si pectoris 
et conscientiae suae lethalem plagam et sinuosi vulneris altos recessus 
vere medica manu tractant, erubescant et petere; nisi quia majoris est 
rursum et periculi et pudoris auxilium pacis non petisse: sed hoc totum 
in sacramento, sed in ipsius postulationis lege, temporis facto temperamento, 
sed postulatione demissa, sed prece subdita, quoniam et qui petitur flecti 
debet, non incitari; et sicut respici debet divina clementia, sic respici
-----------------------------------------------------------
debet et divina censura; et sicut scriptum est, Donavi tibi omne debitum, 
quia me rogasti, sic scriptum est: Qui me negaverit coram hominibus, 
negabo et ego eum coram patre meo et coram angelis ejus. Deus enim 
ut est indulgens, ita est praeceptorum suorum exactor, et quidem diligens; 
et sicut ad convivium vocat, sic habitum nuptiarum non habentem ligatis 
manibus et pedibus extra sanctorum coetum foras jactat. Paravit coelum, 
sed paravit et tartarum: paravit refrigeria, sed paravit etiam aeterna 
supplicia: 45 paraviti naccessibilem lucem, sed paravit etiam perpetuae 
noctis vastam aeternamque caliginem.
        

          VIII.
          Cujus temperamenti moderamen nos hic tenere
-----------------------------------------------------------
quaerentes diu, et quidem multi, et quidem cum quibusdam episcopis vicinis 
nobis et appropinquantibus, et quos ex aliis provinciis longe positis persecutionis 
istius ardor ejecerat, ante constitutionem
-----------------------------------------------------------
episcopi nihil innovandum putavimus, sed lapsorum curam mediocriter temperandam 
esse credimus; ut interim, dum episcopus dari a Deo nobis sustinetur, in 
suspenso eorum qui moras possunt dilationis sustinere causa teneatur, eorum 
autem quorum vitae suae finem urgens exitus dilationem non potest ferre, 
acta poenitentia et professa frequenter suorum detestatione factorum, si 
lacrymis, si gemitibus, si fletibus dolentis ac vere poenitentis animi 
signa prodiderint, cum spes vivendi secundum hominem nulla substiterit, 
ita demum caute et sollicite subveniri, Deo ipso sciente quid de talibus 
faciat et qualiter judicii sui examinet pondera, nobis tamen anxie curantibus 
ut nec pronam nostram improbi homines laudent facilitatem, nec vere poenitentes 
accusent
-----------------------------------------------------------
nostram quasi duram crudelitatem. Optamus te, beatissime ac gloriosissime 
papa, in Domino semper bene valere et nostri meminisse.
        
      


        EPISTOLA XXXII.AD CLERUM CARTHAGINENSEM, DE MISSIS ROMAM ET 
ACCEPTIS INDE LITTERIS.
ARGUMENTUM.-- Monetur clerus Carthaginensis ut
-----------------------------------------------------------
litteras Cleri Romani et Cypriani responsa communicanda curet.
Cyprianus presbyteris et diaconibus fratribus salutem. Quales litteras 
ad Clerum Romae agentem fecerim, quidque illi mihi rescripserint, quid 
etiam Moyses et Maximus presbyteri et Nicostratus et Rufinus diaconi et 
caeteri cum eis confessores in custodia constituti, aeque ad litteras meas 
rescripserint, ut scire possetis, fratres charissimi, exempla vobis legenda 
transmisi. Vos curate quantum potestis pro diligentia vestra ut scripta 
nostra et illorum rescripta fratribus nostris innotescant. Sed et si qui 
de peregrinis episcopi collegae mei, vel presbyteri, vel diacones praesentes 
fuerint vel supervenerint,
-----------------------------------------------------------
haec omnia de vobis audiant; et si exempla epistolarum transcribere et 
ad suos perferre voluerint, facultatem transcriptionis accipiant: quamvis 
et Saturo lectori fratri nostro mandaverim ut singulis desiderantibus describendi 
faciat potestatem, ut in ecclesiarum statu quoquo modo interim componendo 
servetur ab omnibus una et fida consensio. De caeteris vero quae agenda 
erunt, sicut et collegis meis
-----------------------------------------------------------
plurimis scripsi, plenius consilio communi tractabimus quando convenire 
in unum, permittente Domino, coeperimus. Opto vos, fratres charissimi ac 
desiderantissimi, semper bene valere. Fraternitatem salutate. Valete.
      


        46 EPISTOLA XXXIII.AD CLERUM ET PLEBEM, DE AURELIO LECTORE 
ORDINATO.
ARGUMENTUM.-- Clero et plebi renuntiat Cyprianus Aurelium confessorem a 
se lectorem ordinatum, obiter virtutis illius et animi constantiam commendans, 
quibus etiam ulteriorem gradum in ecclesia merebatur.

          I.
          Cyprianus presbyteris et diaconibus et plebi universae salutem. 
In ordinationibus clericis, fratres
-----------------------------------------------------------
charissimi, solemus vos ante consulere, et mores ac merita singulorum communi 
consilio ponderare. Sed expectanda non sunt testimonia humana cum praecedunt 
divina suffragia. Aurelius frater noster, illustris adolescens, a Domino 
jam probatus et Deo charus, in annis adhuc novellus, sed in virtutis ac 
fidei laude provectus, minor in aetatis suae indole, sed major in honore, 
gemino hic agone certavit; bis confessus, et bis confessionis suae victoria 
gloriosus, et quando vicit in cursu factus extorris, et cum denuo certamine 
fortiore pugnavit, triumphator et victor in praelio passionis. Quoties 
adversarius provocare servos Dei voluit, toties promptissimus ac fortissimus 
miles et pugnavit et vicit. Parum fuerat sub oculis ante paucorum, quando 
extorris fiebat, congressum
-----------------------------------------------------------
fuisse, meruit et in foro congredi clariore virtute, ut post magistratus 
etiam proconsulem vinceret, et post exilium tormenta superaret. Nec invenio 
quid in eo praedicare plus debeam, gloriam vulnerum, an verecundiam morum, 
quod honore virtutis insignis est, an quod pudoris admiratione laudabilis. 
Ita et dignitate excelsus est et humilitate submissus, ut appareat illum 
divinitus reservatum qui ad ecclesiasticam disciplinam caeteris esset exemplo, 
quomodo servi Dei in confessione virtutibus vincerent, post confessionem 
moribus eminerent.
        

          II.
          Merebatur talis clericae ordinationis ulteriores gradus et incrementa 
majora, non de annis suis sed de meritis aestimandus. Sed interim placuit 
ut ab officio lectionis incipiat, quia et nihil magis congruit
-----------------------------------------------------------
voci quae Dominum gloriosa praedicatione confessa est, quam celebrandis 
divinis lectionibus personare; post verba sublimia quae Christi martyrium 
prolocuta sunt, Evangelium Christi legere, unde martyres fiunt; ad pulpitum 
post catastam venire, illic fuisse conspicuum gentilium multitudini, hic 
a fratribus conspici, illic auditum esse cum miraculo circumstantis populi, 
hic cum gaudio fraternitatis audiri. Hunc igitur, fratres
-----------------------------------------------------------
dilectissimi, a me et a collegis qui praesentes aderant ordinatum sciatis. 
Quod vos scio et libenter amplecti et optare tales in ecclesia nostra quamplurimos 
ordinari. Et quoniam semper gaudium properat, nec potest moras ferre laetitia, 
dominico legit interim nobis, id est, auspicatus est pacem dum dedicat 
lectionem. Vos orationibus frequenter insistite, et preces nostras vestris 
precibus adjuvate, ut Domini misericordia favens nobis, cito plebi suae 
et sacerdotem reddat incolumem et martyrem cum sacerdote lectorem. Opto 
vos, fratres charissimi, in Deo Patre et Christo Jesu semper bene valere.
        
      


        47 EPISTOLA XXXIV.AD CLERUM ET PLEBEM, DE CELERINO LECTORE 
ORDINATO.


-----------------------------------------------------------

ARGUMENTI pene ejusdem est cum praecedenti, praeterquam quod multis commendet 
Celerini in confessione fidei constantiam. Utramque autem in secessu scriptam, 
ipsae contextus circumstantiae satis indicant.

          I.
          Cyprianus presbyteris et diaconibus et plebi universae,
-----------------------------------------------------------
fratribus in Domino, salutem. Agnoscenda et amplectenda sunt, fratres dilectissimi, 
beneficia divina, quibus Ecclesiam suam Dominus illustrare temporibus nostris 
et honestare dignatus est, commeatum dando bonis confessoribus suis et 
martyribus gloriosis, ut, qui sublimiter Christum confessi essent, clerum 
postmodum Christi ministeriis ecclesiasticis adornarent. Exultate itaque 
et gaudete nobiscum litteris nostris, quibus ego et collegae mei qui praesentes 
aderant, referimus ad vos Celerinum fratrem nostrum, virtutibus pariter 
et moribus gloriosum, clero nostro, non humana suffragatione sed divina 
dignatione conjunctum. Qui cum consentire dubitaret ecclesiae, ipsius admonitu 
et hortatu in visione per noctem compulsus est ne negaret nobis suadentibus. 
Cui plus licuit et
-----------------------------------------------------------
coegit quia nec fas fuerat nec decebat sine honore ecclesiastico esse quem 
sic Dominus honoravit coelestis gloriae dignitate.
        

          II.
          Hic ad temporis nostri praelium primus, hic inter Christi milites 
antesignanus, hic inter persecutionis initia ferventia cum ipso infestationis 
principe et auctore congressus, dum inexpugnabili firmitate certaminis 
sui adversarium vincit, vincendi caeteris viam fecit, non brevi compendio 
vulnerum victor, sed
-----------------------------------------------------------
adhaerentibus diu et permanentibus poenis longae colluctationis miraculo 
triumphator. Per decem et novem dies custodia carceris septus in nervo 
ac ferro fuit; sed, posito in vinculis corpore, solutus ac liber spiritus 
mansit. Caro famis ac sitis diuturnitate contabuit, sed animam fide et 
virtute viventem nutrimentis spiritalibus Deus pavit. Jacuit inter poenas 
poenis suis fortior, inclusus includentibus major, jacens stantibus celsior, 
vincientibus firmior vinctus, sublimior judicantibus judicatus; et quamvis 
ligati nervo pedes essent, calcatus serpens et obtritus et victus est. 
Lucent in corpore glorioso clara vulnerum signa, eminent et apparent in 
nervis hominis ac membris longa tabe consumptis expressa vestigia. Sunt 
magna, sunt mira quae de virtutibus ejus ac laudibus fraternitas
-----------------------------------------------------------
audiat. Et si aliquis Thomae similis exstiterit qui minus auribus credat, 
nec oculorum fides deest ut quis quod audit et videat. In servo Dei victoriam 
gloria vulnerum fecit, gloriam cicatricum memoria custodit.
        

          III.
          Nec rudis iste aut novus est in Celerino charissimo nostro titulus 
gloriarum; per vestigia cognationis suae graditur, parentibus ac propinquis 
suis honore consimili divinae dignationis aequatur. Avia ejus Celerina 
jam pridem martyrio coronata est. Item patruus
-----------------------------------------------------------
ejus et avunculus Laurentius et Egnatius, in castris et ipsi quondam saecularibus 
militantes, sed veri et spiritales Dei milites, dum diabolum Christi confessione 
prosternunt, palmas a Domino et coronas illustri passione meruerunt. Sacrificia 
pro eis semper, ut meministis, offerimus quoties martyrum passiones et 
dies anniversaria commemoratione celebramus. Nec degener ergo esse nec 
minor poterat quem sic domesticis exemplis virtutis ac fidei provocabat 
familiae dignitas et generosa 48 nobilitas. Quod si in familia saeculari 
praedicationis et laudis est esse patricium, quanto majoris laudis et honoris 
est fieri in coelesti praedicatione generosum! Non invenio quem beatiorem 
magis dicam, utrumne illos de posteritate tam clara, an hunc de origine 
gloriosa.
-----------------------------------------------------------
Ita aequaliter apud eos recurrit et commeat divina dignatio, ut et illorum 
coronam dignitas sobolis illustret, et hujus gloriam sublimitas generis 
illuminet.
        

          IV.
          Hunc ad nos, fratres dilectissimi, cum tanta Domini dignatione 
venientem, testimonio et miraculo ejus ipsius qui se persecutus fuerat 
illustrem, quid aliud quam super pulpitum, id est super tribunal ecclesiae, 
oportebat imponi, ut, loci altioris celsitate subnixus, et plebi universae 
pro honoris sui claritate conspicuus, legat praecepta et Evangelium Domini, 
quae fortiter ac fideliter sequitur? Vox Dominum confessa in his quotidie 
quae Dominus locutus est audiatur. Viderit an sit ulterior gradus ad quem 
profici in ecclesia possit. Nihil est in quo magis confessor fratribus 
prosit quam ut, dum evangelica lectio de
-----------------------------------------------------------
ore ejus auditur, lectoris fidem quisquis audierit imitetur. Jungendus 
in lectione Aurelio fuerat, cum quo et divini honoris societate conjunctus 
est, cum quo omnibus virtutis et laudis insignibus copulatus est. Pares 
ambo, et uterque consimiles, in quantum
-----------------------------------------------------------
gloria sublimes; in tantum verecundia humiles, quantum divina dignatione 
promoti, tantum sua quiete et tranquillitate summissi, et virtutum pariter 
et morum singulis exempla praebentes, et congressioni et paci congruentes, 
illic robore, hic pudore laudabiles.
        

          V.
          In talibus servis laetatur Dominus; in ejusmodi confessoribus 
gloriatur, quorum secta et conversatio sic proficit ad praeconium gloriae, 
ut magisterium caeteris praebeat disciplinae. Ad hoc eos Christus esse 
hic in Ecclesia diu voluit, ad hoc de media morte subtractos, quadam, ut 
ita dixerim, resurrectione circa eos facta, incolumes reservavit, ut, dum 
nihil in honore sublimius, nihil in humilitate summissius a fratribus cernitur, 
hos eosdem fraternitatis secta comitetur. Hos tamen lectores interim constitutos
-----------------------------------------------------------
sciatis, quia oportebat lucernam super candelabrum poni, unde omnibus luceat, 
et gloriosos vultus in loco altiore constitui, ubi, ab omni fraternitate 
circumstante conspecti, incitamentum gloriae videntibus praebeant. Caeterum 
presbyterii honorem designasse nos illis jam sciatis, ut et sportulis iisdem 
cum presbyteris honorentur, et divisiones mensurnas aequatis quantitatibus 
partiantur, sessuri nobiscum provectis et corroboratis annis suis; quamvis 
in nullo minor possit videri aetatis indole qui consummavit aetatem gloriae 
dignitate. Opto vos, fratres charissimi et desiderantissimi, semper bene 
valere.
        
      


        EPISTOLA XXXV.AD EOSDEM, DE NUMIDICO ORDINATO PRESBYTERO.


-----------------------------------------------------------

ARGUMENTUM.-- Nuntiat clero et plebi Numidicum a se ordinatum presbyterum, 
paucis dignitatem illius commendans.
Cyprianus presbyteris et diaconibus et plebi universae,
-----------------------------------------------------------
charissimis ac desiderantissimis fratribus, salutem. Nuntiandum vobis fuit, 
fratres charissimi, quod pertineat et ad communem laetitiam et ad ecclesiae 
nostrae maximam gloriam. Nam admonitos nos et instructos sciatis dignatione 
divina 49 ut Numidicus presbyter adscribatur presbyterorum Carthaginensium 
numero et nobiscum sedeat in clero, luce clarissima confessionis illustris, 
et virtutis ac fidei honore sublimis; qui hortatu suo copiosum martyrum 
numerum, lapidibus et flammis necatum, ante se misit; quique uxorem adhaerentem 
lateri suo concrematam simul cum caeteris, conservatam magis dixerim, laetus 
aspexit. Ipse semiustulatus et lapidibus obrutus et pro mortuo derelictus, 
dum postmodum filia sollicito pietatis obsequio cadaver patris inquirit,
-----------------------------------------------------------
semianimis inventus et extractus et refocillatus, a comitibus quos ipse 
praemiserat remansit invictus. Sed remanendi, ut videmus, haec fuit causa 
ut eum clero nostro Dominus adjungeret et desolatam per lapsum quorumdam 
presbyterorum nostrorum copiam gloriosis sacerdotibus adornaret. Et promovebitur 
quidem, cum Deus permiserit, ad ampliorem locum regionis suae, quando in 
praesentiam protegente Domino venerimus. Interim quod ostenditur fiat, 
ut cum gratiarum actione suscipiamus hoc Dei munus, sperantes de misericordia 
Domini ejusmodi
-----------------------------------------------------------
ornamenta complura, ut, redintegrato Ecclesiae suae robore, tam mites et 
humiles faciat in consessus nostri honore florere. Opto vos, fratres charissimi 
ac desiderantissimi, semper bene valere.
      


        EPISTOLA XXXVI.AD CLERUM, DE CURA PAUPERUM ET PEREGRINORUM.
ARGUMENTUM.-- Monet ne glomeratim martyres visitent, ne viduas, infirmos, 
pauperesve aut peregrinos negligant.
Cyprianus presbyteris et diaconibus, fratribus charissimis, salutem. Saluto 
vos, fratres charissimi, per Dei gratiam incolumis, optans cito ad vos 
venire,
-----------------------------------------------------------
ut desiderio tam meo quam vestro et omnium fratrum satisfiat. Oportet nos 
tamen paci communi consulere et interdum, quamvis cum taedio animi nostri, 
deesse vobis, ne praesentia nostra invidiam et violentiam gentilium provocet, 
et simus auctores rumpendae pacis, qui magis quieti omnium consulere debemus. 
Quando ergo vos scripseritis, rebus compositis, me venire debere, aut si 
ante dignatus fuerit Dominus ostendere, tunc ad vos veniam. Ubi enim mihi 
aut melius possit esse aut laetius quam illic ubi me Deus et credere voluit 
et crescere? Viduarum et infirmorum
-----------------------------------------------------------
et omnium pauperum curam peto diligenter habeatis. Sed et peregrinis, si 
qui indigentes fuerint, sumptus suggeratis de quantitate mea propria quam 
apud Rogatianum compresbyterum nostrum dimisi. Quae quantitas ne forte 
jam universa erogata sit, misi eidem per Naricum acolythum aliam portionem, 
ut largius et promptius circa laborantes fiat operatio. Opto vos, fratres 
charissimi, semper bene valere et nostri meminisse. Fraternitatem vestram 
meo nomine salutate, et ut nostri memores sint admonete.
      


        50 EPISTOLA XXXVII.AD CLERUM, UT CONFESSORIBUS IN CARCERE 
CONSTITUTIS OMNIS HUMANITAS PRAEBEATUR.


-----------------------------------------------------------

ARGUMENTUM.-- Hortatur clerum suum ut omnis humanitas et cura adhibeatur 
circa confessores, tum vivos, tum in carcere defunctos; ut dies mortis 
eorum diligenter adnotentur, ad celebrandam quotannis eorum memoriam; denique 
ut pauperum etiam non obliviscantur.

          I.
          Cyprianus presbyteris et diaconibus fratribus salutem. Quamquam 
sciam vos, fratres charissimi, litteris meis frequenter admonitos esse 
ut gloriosa voce Dominum confessis et in carcere constitutis omnis diligentia 
praebeatur, tamen identidem vobis incumbo, ne quid ad curam desit iis quibus 
ad gloriam nihil deest. Atque utinam loci et gradus
-----------------------------------------------------------
mei conditio permitteret ut ipse nunc praesens esse
-----------------------------------------------------------
possem! promptus et libens solemni ministerio cuncta circa fortissimos 
fratres nostros dilectionis obsequia complerem. Sed officium meum vestra, 
quaeso, diligentia representet, et faciat omnia quae fieri oportet circa 
eos quos in talibus meritis fidei ac virtutis suae illustravit divina dignatio. 
Corporibus etiam omnium qui, etsi torti non sunt in carcere, tamen glorioso 
exitu mortis excedunt, impertiatur et vigilantia et cura propensior. Neque 
enim virtus eorum aut honor minor est quo minus ipsi quoque inter beatos 
martyres aggregentur: quod in illis est, toleraverunt quicquid tolerare 
parati et prompti fuerunt. Qui se tormentis et morti sub oculis Dei obtulit, 
passus est quicquid pati voluit; non enim ipse tormentis, sed tormenta 
ipsi defuerunt
-----------------------------------------------------------
. Qui in me confessus fuerit coram hominibus, et ego in illo confitebor 
coram Patre meo qui in coelis est, dicit Dominus. Confessi sunt Qui 
toleraverit usque ad finem hic salvus erit, dicit Dominus. Toleraverunt, 
et ad finem usque incorrupta et immaculata virtutum suarum merita pertulerunt. 
Et iterum scriptum est: Esto fidelis usque ad mortem, et dabo tibi coronam 
vitae. Usque ad mortem fideles et stabiles et inexpugnabiles perseveraverunt. 
Cum voluntati et confessioni nominis in carcere et in vinculis accedit 
et moriendi terminus, consummata martyris gloria est.
        

          II.
          Denique et dies eorum quibus excedunt annotate, ut commemorationes 
eorum inter memorias
-----------------------------------------------------------
martyrum celebrare possimus: quamquam Tertullus,
-----------------------------------------------------------
fidelissimus et devotissimus frater noster, pro caetera sollicitudine et 
cura sua quam fratribus in omni obsequio operationis impertit, qui nec 
illic circa curam corporum deest, scripserit et scribat ac significet mihi 
dies quibus in carcere beati fratres nostri ad immortalitatem gloriosae 
mortis exitu transeunt, et celebrentur hic a nobis oblationes et sacrificia 
ob commemorationes eorum, quae cito vobiscum, Domino protegente, celebrabimus. 
Pauperibus quoque, ut saepe jam scripsi, cura ac diligentia vestra non 
desit, iis tamen qui, in fide stantes et nobiscum fortiter militantes, 
Christi castra non reliquerunt; quibus quidem nunc major a nobis et dilectio 
et cura praestanda est quod nec paupertate adacti, nec persecutionis tempestate 
prostrati, cum Domino fideliter
-----------------------------------------------------------
serviunt, caeteris quoque pauperibus exemplum fidei praebuerunt. Opto vos, 
fratres charissimi ac desiderantissimi, semper bene valere et nostri meminisse. 
Fraternitatem meo nomine salutate. Valete.
        
      


        51 EPISTOLA XXXVIII.AD CALDONIUM, HERCULANUM ET CAETEROS, 
DE ABSTINENDO FELICISSIMO.
ARGUMENTUM.-- Felicissimus, una cum seditionis suae sociis, a communione 
omnium arcendus.

          I.
          Cyprianus Caldonio et Herculano collegis, item Rogatiano et Numidico 
compresbyteris salutem. Vehementer contristatus sum, fratres charissimi, 
acceptis
-----------------------------------------------------------
litteris vestris, ut, cum mihi propositum semper et votum sit universam 
fraternitatem nostram incolumem continere, et illibatum gregem, secundum 
quod charitas exigit, reservare, nunc nuntietis Felicissimum multa improbe 
et insidiose esse molitum; ut praeter fraudes veteres et rapinas, de quibus 
jampridem multa cognoveram, nunc quoque cum episcopo portionem
-----------------------------------------------------------
plebis dividere, id est, a pastore oves et filios a parente separare, et 
Christi membra dissipare tentaverit. Cumque ego vos pro me vicarios miserim, 
ut expungeretis necessitates fratrum nostrorum sumptibus, si qui etiam 
vellent suas artes exercere, additamento quantum satis esset desideria 
eorum juvaretis, simul etiam et aetates eorum et conditiones et merita 
discerneretis, ut etiam nunc ego, cui cura incumbit omnes optime nosse, 
et dignos quosque et humiles et mites ad ecclesiasticae administrationis 
officia promoverem, ille intercesserit ne quis posset expungi, neve ea 
quae desideraveram possent diligenti examinatione discerni, comminatus 
sit etiam fratribus nostris qui primi expungi accesserant potentatu improbo 
et terrore violento quod secum
-----------------------------------------------------------
in morte non communicarent qui nobis obtemperare voluissent.
        

          II.
          Cumque post haec omnia, nec loci mei honore motus, nec vestra 
auctoritate et praesentia fractus, instinctu suo quietem fratrum turbans 
proripuerit se cum plurimis, ducem se factionis et seditionis principem 
temerario furore contestans; in quo quidem gratulor plurimos fratres ab 
hac audacia recessisse et vobis acquiescere maluisse, ut cum Ecclesia matre 
remanerent et stipendia ejus episcopo dispensante perciperent; quod quidem 
et caeteros pro certo scio cum pace facturos et cito ab errore temerario 
recessuros. Interim, cum Felicissimus comminatus sit non communicaturos 
in morte secum qui nobis obtemperassent, id est qui nobis communicarent, 
accipiat
-----------------------------------------------------------
sententiam quam prior dixit, ut abstentum se a nobis sciat, quando ad fraudes 
ejus et rapinas, quas dilucida veritate cognovimus, adulterii etiam crimen 
accedit, quod fratres nostri graves viri deprehendisse se nuntiaverunt, 
et probaturos se asseverarunt. Quae omnia tunc cognoscemus quando in unum 
cum collegis pluribus permittente Domino convenerimus. Sed
-----------------------------------------------------------
et Augendus, qui, nec Episcopum nec Ecclesiam cogitans, pariter se cum 
illo conspiratione et factione sociavit, si ultra cum eo perseveraverit, 
sententiam ferat quam ille in se factiosus et temerarius provocavit. Sed 
et quisquis se conspirationi et factioni ejus adjunxerit, sciat se in ecclesia 
nobiscum non esse communicaturum, qui sponte maluit ab ecclesia separari. 
Hac litteras meas fratribus nostris legite, et Carthaginem ad clerum quoque 
transmittite, additis nominibus eorum qui cum Felicissimo se junxerunt. 
Opto vos, fratres charissimi, semper bene valere et nostri meminisse. Valete.
        
      


        52 EPISTOLA XXXIX.CALDONII, HERCULANI ET CAETERORUM EPISTOLA 
AD CYPRIANUM, DE ABSTENTO FELICISSIMO CUM SUIS.


-----------------------------------------------------------

ARGUMENTUM.-- Quod jusserat illis epistola praecedens, perficiunt Caldonius, 
Herculanus ac caeteri.
Caldonius cum Herculano et Victore collegis, item
-----------------------------------------------------------
Rogatiano cum Numidico presbyteris. Abstinuimus a communicatione Felicissimum 
et Augendum, item Repostum de extorribus, et Irenem Rutilorum, et Paulam 
sarcinatricem; quod ex annotatione mea scire debuisti. Item abstinuimus 
Sophronium, et ipsum de extorribus, Soliassum budinarium.
      


        EPISTOLA XL.AD PLEBEM, DE QUINQUE PRESBYTERIS SCHISMATICIS 
FACTIONIS FELICISSIMI.
ARGUMENTUM.-- Quemadmodum epistola ante hanc secunda clero, sic nunc plebi 
nuntiat Cyprianus vitandum Felicissimum, cum suae factionis quinque
-----------------------------------------------------------
presbyteris, qui tum lapsis sine discrimine pacem dabant, tum seditionem 
et schisma adversum se concitarent.

          I.
          Cyprianus plebi universae salutem. Quamquam, fratres charissimi, 
Virtius, fidelissimus atque integerrimus presbyter, item Rogatianus et 
Numidicus,
-----------------------------------------------------------
presbyteri confessores et gloria divinae dignationis illustres, sed et 
diaconi, boni viri et ecclesiasticae administrationi per omnia obsequia 
devoti, cum caeteris ministris plenam vobis praesentiae suae diligentiam 
praebeant, et exhortationibus assiduis singulos corroborare, sed et lapsorum 
mentes consiliis salubribus regere et reformare non desinant, tamen ego 
quantum possum admoneo et quomodo possum visito vos litteris meis. Litteris, 
inquam, fratres charissimi: hoc enim quorumdam presbyterorum malignitas 
et perfidia perfecit, ne ad vos ante diem Paschae venire licuisset, dum, 
conjurationis suae memores, et antiqua illa contra episcopatum meum, immo 
contra suffragium vestrum et Dei judicium, venena retinentes, instaurant 
veterem contra nos impugnationem
-----------------------------------------------------------
suam, et sacrilegas machinationes insidiis solitis denuo renovant. Et quidem 
de Dei providentia, nobis hoc nec volentibus nec optantibus, immo et ignoscentibus 
et tacentibus, poenas quas meruerant pependerunt, ut a nobis non ejecti 
ultro se ejicerent, ipsi in se pro conscientia sua sententiam darent, secundum 
vestra et divina suffragia conjurati et scelerati de Ecclesia sponte se 
pellerent.
        

          II.
          Nunc apparuit Felicissimi factio unde venisset, quibus radicibus 
et quibus viribus staret. Hi fomenta olim quibusdam confessoribus et hortamenta 
tribuebant ne concordarent cum episcopo suo, ne ecclesiasticam disciplinam 
cum fide, et quiete juxta praecepta Dominica, continerent, ne confessionis 
suae
-----------------------------------------------------------
gloriam incorrupta et immaculata conversatione servarent. Ac, ne parum 
fuisset corrupisse quorumdam confessorum mentes et contra sacerdotium Dei 
portionem ruptae fraternitatis armare voluisse, nunc se ad lapsorum perniciem 
venenata sua deceptione verterunt, ut aegros, et saucios et ad capienda 
fortiora consilia per calamitatem ruinae suae minus idoneos et minus solidos, 
a medela vulneris sui avocent, et 53 intermissis precibus et orationibus, 
quibus Dominus longa et continua satisfactione placandus est, ad exitiosam 
temeritatem mendacio captiosae pacis invitent.
        

          III.
          Sed oro vos, fratres, vigilate contra insidias diaboli, et, pro 
vestra salute solliciti, contra mortiferam fallaciam diligentius excubate. 
Persecutio est haec alia, et alia tentatio. Quinque isti presbyteri nihil 
aliud
-----------------------------------------------------------
sunt quam quinque primores illi qui edicto nuper magistratibus fuerant 
copulati ut fidem nostram subruerent, ut gracilia fratrum corda ad lethales 
laqueos praevaricatione veritatis averterent. Eadem nunc ratio, eadem rursus 
eversio per quinque presbyteros Felicissimo copulatos ad ruinam salutis 
inducitur, ut non rogetur Deus, nec qui negavit Christum, eumdem Christum 
quem negaverat deprecetur, post culpam criminis tollatur et poenitentia, 
nec per episcopos et sacerdotes Domino satisfiat, sed, relictis Domini 
sacerdotibus; contra evangelicam disciplinam nova traditio sacrilegae institutionis 
exsurgat; cumque semel placuerit tam nobis quam confessoribus et clericis 
urbicis, item universis episcopis
-----------------------------------------------------------
vel in nostra provincia vel trans mare constitutis ut nihil innovetur circa 
lapsorum causam, nisi omnes in unum convenerimus, et, collatis consiliis, 
cum disciplina pariter et misericordia temperatam sententiam fixerimus, 
contra hoc consilium nostrum rebelletur, et omnis sacerdotalis auctoritas 
et potestas factiosis conspirationibus destruatur.
        

          IV.
          Quas nunc poenas patior, fratres charissimi, quod ipse ad vos 
in praesentiarum venire non possum, ipse singulos aggredi, ipse vos, secundum 
Domini et Evangelii ejus magisterium, cohortari! Non suffecerat exsilium 
jam biennii et a vultibus atque ab oculis vestris lugubris separatio, dolor 
jugis et gemitus, qui me solum sine vobis continua lamentatione discruciat, 
lacrymae diebus ac noctibus profluentes,
-----------------------------------------------------------
quod sacerdoti quem tanto amore et ardore fecistis, necdum vos salutare, 
necdum complexibus vestris inhaerere contingat. Accessit hic tabescenti 
animo nostro dolor major, quod in tanta sollicitudine ac necessitate excurrere 
ad vos ipse non possum, dum, per minas et per insidias perfidorum, cavemus 
ne advenientibus nobis tumultus illic major oriatur, et, cum paci et tranquillitati 
episcopus providere in omnibus debeat, ipse materiam seditioni dedisse 
et persecutionem denuo exacerbasse videatur. Hinc tamen, fratres dilectissimi, 
hinc admoneo pariter et consulo ne perniciosis vocibus temere credatis, 
ne fallacibus verbis consensum facile commodetis, ne pro luce tenebras, 
pro die noctem, pro cibo famem, pro potu
-----------------------------------------------------------
sitim, venenum pro remedio, mortem pro salute sumatis. Ne aetas vos eorum 
nec auctoritas fallat, qui ad duorum presbyterorum veterem nequitiamrespondentes, 
sicut illi Susannam pudicam corrumpere et violare conati sunt, sic et hi 
adulterinis doctrinis Ecclesiae pudicitiam corrumpere et veritatem evangelicam 
violare conantur.
        

          V.
          Clamat et dicit Dominus: Nolite audire sermones pseudoprophetarum, 
quoniam visiones cordis eorum frustrantur eos. Loquuntur, sed non ab ore 
Domini. Dicunt eis qui abjiciunt verbum Domini: Pax erit vobis. Pacem 
nunc offerunt qui ipsi non habent pacem. In Ecclesiam lapsos reducere et 
revocare promittunt qui de Ecclesia recesserunt. Deus unus est et Christus 
unus, et
-----------------------------------------------------------
una Ecclesia, et Cathedra una super petram Domini voce fundata. Aliud altare 
constitui aut sacerdotium novum fieri praeter unum altare et unum sacerdotium 
non potest. Quisquis alibi collegerit, spargit. Adulterum est, impium 54 
est, sacrilegum est quodcumque humano furore instituitur ut dispositio 
divina violetur. Procul ab hujusmodi hominum contagione discedite, et sermones 
eorum velut cancer et pestem fugiendo vitate, praemonente Domino et dicente: 
Caeci sunt duces caecorum. Caecus autem caecum ducens simul in foveam cadent. 
Intercedunt precibus vestris, quas nobiscum diebus ac noctibus Deo funditis 
ut eum justa satisfactione placetis. Intercedunt lacrymis vestris, quibus 
commissi delicti
-----------------------------------------------------------
crimen abluitis. Intercedunt paci quam vere et fideliter de Domini misericordia 
postulatis, nec sciunt scriptum esse: Et propheta ille aut somnium somnians 
ille qui locutus est ut errare te faceret a Domino Deo tuo, interficietur. 
Nemo vos, fratres charissimi, errare a Domini viis faciat: nemo vos Christianos 
ab Evangelio Christi rapiat: nemo filios Ecclesiae de Ecclesia tollat. 
Pereant sibi soli qui perire voluerunt: extra Ecclesiam soli remaneant 
qui de Ecclesia recesserunt. Soli cum episcopis non sint qui contra episcopos 
rebellarunt. Conjurationis suae poenas soli subeant qui olim, secundum 
vestra suffragia, nunc secundum Dei judicia, sententiam conjurationis et 
malignitatis suae subire meruerunt.
        

          VI.
          Monet nos Dominus in Evangelio suo dicens:
-----------------------------------------------------------
Rejicitis mandatum Dei ut traditionem vestram statuatis. Qui mandatum 
Dei rejiciunt et traditionem suam statuere conantur, fortiter a vobis et 
firmiter respuantur: sufficiat lapsis ruina una. Nemo volentes surgere 
sua circumventione praecipitet; nemo jacentes, pro quibus nos rogamus ut 
Dei manu et brachio subleventur, prosternat gravius et deprimat: nemo semianimes 
et ut salutem suam pristinam recipiant deprecantes, ab omni spe salutis 
avertat; nemo nutantibus lapsus sui caligine omne itineris salutaris lumen 
extinguat. Instruit Apostolus dicens: Si quis aliter docet, et non acquiescit 
sanis verbis Domini nostri Jesu Christi et doctrinae ejus, stupore elatus, 
discede ab hujusmodi. Et iterum dicit ipse: Nemo vos decipiat inanibus 
verbis. Propterea
-5)

-----------------------------------------------------------
enim venit ira Dei super filios contumaciae. Nolite ergo esse participes 
eorum. Non est quod, decepti inanibus verbis, pravitatis eorum incipiatis 
esse participes. Discedite a talibus, quaeso vos, et acquiescite consiliis 
nostris, qui pro
-----------------------------------------------------------
vobis quotidie continuas Domino preces fundimus, qui vos ad Ecclesiam revocari 
per Domini clementiam cupimus, qui de Deo pacem plenissimam prius matri, 
tum et filiis ejus oramus. Cum precibus atque orationibus nostris vestras 
quoque orationes et preces jungite, cum fletibus nostris vestras lacrymas 
copulate. Vitate lupos, qui, oves a pastore secernunt. Vitate linguam diaboli 
venenatam, qui, ab initio mundi fallax semper et mendax, mentitur ut fallat, 
blanditur ut noceat, bona promittit ut malum tribuat, vitam pollicetur 
ut perimat. Lucent nunc quoque verba ejus, et venena manifesta sunt: pacem 
pollicetur, ne perveniri possit ad pacem; salutem promittit, ne qui deliquit 
veniat ad salutem; Ecclesiam spondet, quando id agat ut qui illi credit 
in totum ab Ecclesia
-----------------------------------------------------------
pereat.
        

          VII.
          Nunc est, fratres dilectissimi, ut et qui statis fortiter perseveretis, 
et stabilitatem vestram gloriosam, quam in persecutione tenuistis, perpetua 
firmitate servetis, et si qui, circumveniente adversario, lapsi estis, 
in secunda hac tentatione spei et paci vestrae fideliter consulatis; et 
ut vobis Dominus ignoscat, a sacerdotibus Domini non recedatis, cum scriptum 
sit: Et homo quicumque fecerit in superbia, ut non exaudiat sacerdotem 
aut judicem quicumque fuerit in diebus illis, morietur 55 homo ille. 
Persecutionis istius novissima haec est et extrema tentatio, quae et ipsa 
cito, Domino protegente, transibit, ut repraesenter vobis post Paschae 
diem cum collegis meis; quibus praesentibus, secundum arbitrium quoque 
vestrum et
-----------------------------------------------------------
omnium nostrum commune consilium, sicut semel placuit, ea quae agenda sunt 
disponere pariter et limare poterimus. Si quis autem, poenitentiam agere 
et Deo satisfacere detrectans, ad Felicissimi et satellitum ejus partes 
concesserit, et se haereticae factioni conjunxerit,
-----------------------------------------------------------
sciat se postea ad Ecclesiam redire et cum episcopis et plebe Christi communicare 
non posse. Opto vos, fratres charissimi, semper bene valere et circa Domini 
misericordiam exorandam continuis nobiscum precibus insistere.
        
      


        EPISTOLA XLI.AD CORNELIUM, QUOD ORDINATIONEM NOVATIANI NON 
RECEPERIT.
ARGUMENTUM.-- Nuntii a Novatiano missi, qui illius ordinationem ecclesiae 
Carthaginensi significaverant, a Cypriano rejiciuntur.

      


        56 EPISTOLA XLII.AD CORNELIUM, DE ORDINATIONE EJUS A SE COMPROBATA 
ET DE FELICISSIMO.


-----------------------------------------------------------

ARGUMENTUM.-- Excusat se Cyprianus quod indubitatam fidem non habuerit 
ordinationi Cornelii, priusquam ad se pervenirent litterae collegarum Caldonii 
et Fortunati, quibus illa legitima fuisse comprobatur: idque, ob contrariam 
Novatianae partis factionem, obiter repetens, quod illi statim in ipsis 
primordiis non adhaeserit, sed potius Cornelio, usque adeo ut criminationes 
contra hanc suscipere detrectarit.
(Hanc epistolam, sicut praecedentem et sequentem, ad tomum tertium, ubi 
de S. Cornelii papae epistolis, transferendam
-----------------------------------------------------------
duximus.)
      


        58 EPISTOLA XLIII.AD EUMDEM, QUOD AD CONFESSORES A NOVATIANO 
SEDUCTOS LITTERAS FECERIT.
ARGUMENTUM Epistolae titulus satis indicat; constat
-----------------------------------------------------------
autem ex nuntio unam missam hanc epistolam et sequentem cum praesenti.

      


        EPISTOLA XLIV.AD CONFESSORES ROMANOS, UT AD UNITATEM REDEANT.
ARGUMENTUM.-- Confessores Romanos factione Novatiani et Novati seductos 
hortatur, ut ad unitatem redeant.
Cyprianus Maximo et Nicostrato et caeteris confessoribus salutem. Cum frequenter, 
charissimi, cognoveritis ex litteris meis quem et confessioni vestrae
-----------------------------------------------------------
honorem et fraternitati connexae dilectionem meo sermone servaverim, credatis 
quaeso et acquiescatis his litteris meis, quibus vobis et actui ac laudibus 
vestris et scribo et simpliciter ac fideliter consulo. Gravat enim me atque 
contristat et intolerabilis perculsi pene prostrati pectoris moestitia 
perstringit cum vos illic comperissem contra ecclesiasticam dispositionem, 
contra evangelicam legem, contra institutionis catholicae unitatem, alium 
episcopum fieri consensisse, id est, quod nec fas est nec licet fieri, 
ecclesiam aliam constitui, Christi membra discerpi, Dominici gregis animum 
et corpus unum discissa aemulatione lacerari. Quod quaeso ut in vobis saltem 
illicitum istud fraternitatis nostrae discidium non perseveret, sed, et 
confessionis vestrae et divinae traditionis
-----------------------------------------------------------
memores, ad matrem revertamini unde prodiistis, unde ad confessionis gloriam 
cum ejusdem matris exultatione venistis. Nec putetis sic vos Evangelium 
Christi asserere, dum vosmetipsos a Christi grege et ab ejus pace et concordia 
separatis, cum magis militibus gloriosis et bonis congruat intra domestica 
castra consistere, et intus positos, ea quae in commune tractanda sunt 
agere ac providere. Nam,
-----------------------------------------------------------
cum unanimitas et concordia nostra scindi omnino non debeat, quia nos, 
Ecclesia derelicta, foras exire et ad vos venire non possumus, ut vos magis 
ad Ecclesiam matrem et ad nostram fraternitatem revertamini, quibus possumus 
hortamentis petimus et rogamus. Opto vos, fratres charissimi, semper bene 
valere.
      


        59 EPISTOLA XLV.AD CORNELIUM, DE POLYCARPO HADRUMETINO.
ARGUMENTUM.-- Hac se purgat epistola quid factum sit, ut interea dum Hadrumeti 
fuerit, non ad Cornelium, sed ad Clerum Romanum litterae inde a Polycarpi
-----------------------------------------------------------
Clero fuerint factae, cum tamen antea ipse Polycarpus ad Cornelium potius 
scripserit. Constat autem ex ipso contextu paulo, post praecedentes hanc 
esse conscriptam.

      


        60 EPISTOLA XLVI.CORNELII AD CYPRIANUM, DE CONFESSORIBUS AD 
UNITATEM REVERSIS.
ARGUMENTUM.-- Cornelius Cyprianum certiorem facit de solemni, quem describit, 
confessorum ad Ecclesiam reditu.

-----------------------------------------------------------

      


        61 EPISTOLA XLVII.CYPRIANI AD CORNELIUM, RESPONSUM CONGRATULATORIUM 
DE ILLORUM REDITU EX SCHISMATE.


      


        62 EPISTOLA XLVIII.CORNELII AD CYPRIANUM, DE FACTIONE NOVATIANI 
CUM SUIS.


-----------------------------------------------------------

ARGUMENTUM.-- Cornelius Cypriano rationem reddit factionis Novatianae.

      


        63 EPISTOLA XLIX.CYPRIANI RESPONSUM AD CORNELIUM, DE NOVATI 
SCELERIBUS.
ARGUMENTUM.-- Laudat Cornelium quod opportune illum admonuerit, utpote 
cum postridie quam venisset ad se nocens factio, litteras illius acceperit. 
Deinde multis describit Novati scelera, et schisma prius in Africa ab illo 
concitatum.

-----------------------------------------------------------

      


        64 EPISTOLA L.MAXIMI ET CAETERORUM CONFESSORUM AD CYPRIANUM, 
DE SUO REDITU EX SCHISMATE.
ARGUMENTUM.-- Cyprianum certiorem reddunt se ad Ecclesiam rediisse.
Cypriano fratri Maximus, Urbanus, Sidonius et Macharius salutem. Certi 
sumus, frater charissime, te quoque nobiscum pari voto congaudere nos, 
habito consilio, utilitatibus Ecclesiae et paci magis consulentes, omnibus 
rebus praetermissis et judicio Dei servatis, cum Cornelio episcopo nostro 
pariter et cum universo clero pacem fecisse. Cum gaudio etiam universae 
Ecclesiae, prona etiam omnium charitate, hoc
-----------------------------------------------------------
factum his litteris nostris scire certissime debuisti. Oramus te, frater 
charissime, multis annis bene valere.
      


        65 EPISTOLA LI.CYPRIANI AD CONFESSORES, DE REDITU EX SCHISMATE 
CONGRATULATORIA.
ARGUMENTUM.-- Gratulatur Cyprianus confessoribus Romanis de eorum reditu 
in Ecclesiam et litteris eorum respondet.

          I.
          Cyprianus Maximo presbytero, item Urbano, et Sidonio et Machario 
fratribus salutem. Lectis litteris
-----------------------------------------------------------
vestris, fratres charissimi, quas ad me de vestra regressione et de ecclesiastica 
pace ac fraterna redintegratione fecistis, in tantum me laetatum esse confiteor 
in quantum fueram et ante laetatus quando confessionis vestrae gloriam 
comperi et militiae vestrae coelestem ac spiritalem laudem gratulabundus 
excepi. Nam et haec fidei et laudis vestrae alia confessio est unam esse 
Ecclesiam confiteri, nec alieni erroris vel potius pravitatis participem 
fieri, repetere eadem castra unde prodistis, unde ad gerendum praelium 
et adversarium subigendum fortissimis viribus prosilistis. Illuc enim erant 
de acie trophaea referenda unde ad aciem fuerant arma suscepta, ne quos 
ad gloriam Christus parasset, eosdem gloriosos Christi Ecclesia non haberet. 
Nunc vero et vos congruentem fidei vestrae
-----------------------------------------------------------
tenorem atque individuae charitatis et concordiae legem Dominica pace tenuistis, 
et exemplum caeteris dilectionis et pacis vestro itinere fecistis, ut Ecclesiae 
veritas et evangelici sacramenti unitas, quae a nobis tenebatur, vestro 
etiam consensu ac vinculo necteretur, nec confessores Christi erroris duces 
fierint qui virtutis et honoris auctores laudabiles extitissent.
        

          II.
          Viderint quantum vobis caeteri gratulentur, vel quantum apud 
se ipsos singuli glorientur. Ego me et gratulari magis vobis et plus caeteris 
gloriari in hac vestra pacifica regressione et charitate confiteor. Simpliciter 
enim quid in meo corde fuerit debetis audire. Dolebam vehementer et graviter 
angebar quod eis communicare non possem quos semel diligere coepissem.
-----------------------------------------------------------
Posteaquam vos de carcere prodeuntes schismaticus et haereticus error excepit, 
sic res erat quasi vestra gloria in carcere remansisset. Illic enim resedisse 
vestri nominis dignitas videbatur quando milites Christi non ad Ecclesiam 
de carcere redirent, in quem prius cum Ecclesiae laude et gratulatione 
venissent.
        

          III.
          Nam, etsi videntur in Ecclesia esse zizania, non tamen impediri 
debet aut fides aut charitas nostra, ut quoniam zizania esse in Ecclesia 
cernimus, ipsi de Ecclesia recedamus. Nobis tantum modo laborandum est 
ut frumentum esse possimus, ut, cum coeperit frumentum Dominicis horreis 
condi, fructum pro opere nostro et labore capiamus. Apostolus in epistola 
sua dicit: In domo autem magna non solum
-----------------------------------------------------------
vasa sunt aurea et argentea, sed et lignea et fictilia, et quaedam quidem 
honorata, quaedam vero inhonorata. Nos operam demus, fratres charissimi, 
et quantum possumus laboremus ut vasa aurea vel argentea simus. Caeterum, 
fictilia vasa confringere Domino soli concessum est, cui et virga ferrea 
data est. Esse non potest major domino suo servus; nec quisquam sibi quod 
soli filio pater tribuit vindicare potest, ut putet aut, ad aream ventilandam 
et purgandam, palam ferre posse, aut a frumento universa zizania humano 
judicio separare. Superba est ista obstinatio et sacrilega praesumptio 
quam sibi furor pravus 66 assumit; et, dum dominium sibi semper quidam 
plusquam mitis justitia deposcit assumunt,
-----------------------------------------------------------
de Ecclesia pereunt; et dum se insolenter extollunt, ipso suo tumore caecati, 
veritatis lumen amittunt. Propter quod et nos temperamentum tenentes et 
librum Domini contemplantes, et Dei Patris pietatem ac misericordiam cogitantes, 
diu multumque tractatu inter nos habito justa moderatione quae sunt agenda 
libravimus.
        

          IV.
          Quae omnia penitus potestis inspicere, lectis libellis quos hic 
nuper legeram et ad vos qnoque legendos pro communi dilectione transmiseram; 
ubi lapsis nec censura deest quae increpet, nec medicina quae sanet. Sed 
et catholicae Ecclesiae unitatem quantum potuit expressit nostra mediocritas. 
Quem libellum magis ac magis nunc vobis placere confido, quando eum jam 
sic legitis ut et probetis et ametis;
-----------------------------------------------------------
siquidem quod nos verbis conscripsimus vos factis impletis quando ad Ecclesiam 
charitatis ac pacis unitate remeatis. Opto vos, fratres charissimi ac desiderantissimi, 
semper bene valere.
        
      


        EPISTOLA LII.AD ANTONIANUM, DE CORNELIO ET NOVATIANO.
ARGUMENTUM.-- Cum Antonianus, acceptis litteris a Novatiano, in partes 
illius animo propendere coepisset, confirmat illum Cgprianus in priori 
sententia, ut nempe cum Cornelio, hoc est cum Ecclesia catholica communicare 
pergat. Quod ut persuadeat, totius tragediae
-----------------------------------------------------------
inter Cornelium et Novatianum historiam texit,
-----------------------------------------------------------
et Cornelium virum optimum et legitime electum, Novatianum vero multis 
sceleribus obnoxium illegitimam electionem usurpasse docet: obiter etiam 
sub initium epistolae se excusans de mutata quod ad lapsorum rationem attinet 
sententia, et sub finem in quo Novatiana haeresis consistat explicans.

      


        76 EPISTOLA LIII.AD FORTUNATUM ET ALIOS COLLEGAS, DE IIS QUI 
PER TORMENTA SUPERANTUR.
ARGUMENTUM.-- Consultus Cyprianus a collegis num
-----------------------------------------------------------
admittendi essent ad communionem lapsi quidam per tormenta superati, respondet, 
quia triennio jam poenitentiam egissent, sibi quidem videri admittendos 
esse, sed cum post Paschae solemnia concilium episcoporum apud se futurum 
esset, se cum illis rem tractaturum.
        
            I.
          Cyprianus Fortunato, Ahymmo, Optato, Privatiano, Donatulo et 
Felici fratribus salutem. Scripsistis mihi, fratres charissimi, quod, cum 
in Capsensi civitate propter ordinationem episcopi essetis, pertulerit 
ad vos Superius frater et collega noster Ninum, Clementianum, Florum fratres 
nostros, qui in persecutione apprehensi prius fuerant, et nomen Domini 
confessi violentiam magistratus et populi frementis impetum vicerant, postmodum 
cum apud
-----------------------------------------------------------
proconsulem poenis gravibus excruciarentur, vi tormentorum
-----------------------------------------------------------
subactos esse, et de gradu gloriae, ad quam plena fidei virtute tendebant, 
diutinis cruciatibus excidisse, nec tamen post hunc gravem lapsum non voluntate 
sed necessitate susceptum a poenitentia agenda per hoc triennium destitisse. 
De quibus consulendum putastis an eos ad communicationem jam fas esset 
admittere.
        

          II.
          Et quidem quod ad mei animi sententiam pertinet, puto his indulgentiam 
Domini non defuturam quos constat stetisse in acie, nomen Domini confessos 
esse, violentiam magistratuum et populi furentis incursum immobilis fidei 
obstinatione vicisse, passos esse carcerem, diu inter minas proconsulis 
et fremitum populi circumstantis tormentis laniantibus ac longa iteratione 
cruciantibus repugnasse; ut
-----------------------------------------------------------
quod in novissimo infirmitate carnis subactum videtur, meritorum praecedentium 
defensione relevetur, et sit satis talibus gloriam perdidisse, non tamen 
debere nos eis et veniae locum claudere atque eos a paterna pietate et 
a nostra communicatione privare; quibus existimamus ad deprecandam clementiam 
Domini posse sufficere quod triennio jugiter ac dolenter, ut scribitis, 
cum summa poenitentiae lamentatione planxerunt. Certe non puto incaute 
et temere his pacem committi quos videmus militiae suae fortitudine nec 
prius pugnae defuisse, et si acies etiam denuo venerit, gloriam suam posse 
reparare. Nam, cum in concilio placuerit poenitentiam agentibus in infirmitatis 
periculo subveniri et pacem dari, debent utique in accipienda pace praecedere 
quos
-----------------------------------------------------------
videmus non animi infirmitate cecidisse, sed in praelio congressos et vulneratos 
per imbecillitatem carnis confessionis suae coronam non potuisse perferre; 
maxime cum cupientibus mori non permitterentur occidi, sed tamdiu fessos 
tormenta Ianiarent quamdiu non fidem, quae invicta est, vincerent, sed 
carnem, quae infirma est, fatigarent.
        

          III.
          Quoniam tamen scripsistis ut cum pluribus collegis de hoc ipso 
plenissime tractem et res
-----------------------------------------------------------
tanta exigit majus et impensius de multorum collatione consilium, et nunc 
omnes fere inter Paschae prima solemnia apud se cum fratribus demorantur, 
quando solemnitati 77 celebrandae apud suos satisfecerint et ad me venire 
coeperint, tractabo cum singulis plenius, ut de eo quod consuluistis figatur 
apud nos et rescribatur vobis firma sententia multorum sacerdotum consilio 
ponderata. Opto vos, fratres charissimi, semper bene valere.
        
      


        EPISTOLA LIV.AD CORNELIUM, DE PACE LAPSIS DANDA.

-----------------------------------------------------------
ARGUMENTUM.-- Cum prius statuissent Africani episcopi in concilio quodam, 
ut lapsi non, nisi diu poenitentia, acta admitterentur ad pacem, nisi forte 
periculum infirmitatis urgeret; jam instante nova persecutione statuerunt, 
omnibus qui poenitentiam egissent pacem dandam, ut fortiores essent ad 
passionis praelium. Id episcoporum statutum, totius synodi nomine, nuntiat 
Cornelio papae Cyprianus, atque adeo non tam ipsius Cypriani quam synodi 
Africanae est haec epistola.

      


        79 EPISTOLA LV.AD CORNELIUM, DE FORTUNATO ET FELICISSIMO, 
SIVE CONTRA HAERETICOS.


-----------------------------------------------------------

ARGUMENTUM.-- In primis monet Cornelium Cyprianus hac epistola, ut Felicissimi 
et Fortunati contra se calumnias non audiat, nec minis eorum terreatur, 
sed forti sit animo, sicuti Dei sacerdotem contra haereticos decet; utpote 
qui pro more haereticis usitato, haeresin suam et schismata incoeperint 
ex contemptu
-----------------------------------------------------------
unius in ecclesia episcopi; obiter etiam indicans unde oriri soleant haereses 
et schismata, ut merito a Morelio inscribatur CONTRA HAERETICOS.

      


        90 EPISTOLA LVI.AD THIBARITANOS, DE EXHORTATIONE MARTYRII.
ARGUMENTUM.-- Excusat primum se Cyprianus Thibaritanis quod illos non visisset, 
et de persecutione imminente admonet; tum stimulos subdit ad martyrium 
alacriter subeundum.--Hinc proponuntur exempla piorum a mundi initio qui 
martyrium passi. In primis quae omnia exempla superat Domini nostri passio.--Quid, 
quod stadii et theatri agones fortiter
-----------------------------------------------------------
et alacriter tolerati incitamento sint ad martyrii passiones?--Demum consideretur 
futura merces, quae jam superque ad omnia sustinenda animat et accendit.

          I.
          Cyprianus plebi Thibari consistenti salutem. Cogitaveram quidem, 
fratres dilectissimi, atque in votis habebam, si rerum ratio ac temporis 
conditio permitteret, secundum quod frequenter desiderastis, ipse ad vos 
venire, et quantulacumque mediocritate exhortationis nostrae praesens illic 
fraternitatem corroborare. Sed, quoniam sic rebus urgentibus detinemur 
ut longe istinc excurrere et diu a plebe cui de divina indulgentia praesumus 
abesse non datur facultas, has interim pro me ad vos vicarias litteras 
misi. Nam, cum Domini instruentis dignatione instigemur saepius
-----------------------------------------------------------
et admoneamur, ad vestram quoque conscientiam admonitionis nostrae sollicitudinem 
perferre debemus.
-----------------------------------------------------------
Scire enim debetis et pro certo credere ac tenere pressurae diem super 
caput esse coepisse et occasum saeculi atque antichristi tempus appropinquasse, 
ut parati omnes ad praelium stemus, nec quicquam nisi gloriam vitae aeternae 
et coronam confessionis Dominicae cogitemus. Nec putemus talia esse quae 
veniunt qualia fuerunt illa quae transierunt: gravior nunc et ferocior 
pugna imminet, ad quam fide incorrupta et virtute robusta parare se debeant 
milites Christi, considerantes idcirco se quotidie calicem sanguinis Christi 
bibere, ut possint et ipsi propter Christum sanguinem fundere. Hoc est 
enim velle cum Christo inveniri, id quod Christus et docuit et fecit imitari, 
secundum Joannem apostolum dicentem: Qui dicit se in Christo manere, debet 
quomodo ille ambulavit et
-----------------------------------------------------------
ipse ambulare. Item beatus Paulus apostolus exhortatur et docet dicens: 
Sumus filii. Si autem filii Dei, et haeredes Dei, cohoeredes autem Christi, 
siquidem compatiamur, ut et commagnificemur.
        

          II.
          Quae nunc omnia consideranda sunt nobis, ut nemo quicquam de 
saeculo jam moriente desideret, sed sequatur Christum, qui et vivit in 
aeternum, et vivificat servos suos in fide sui nominis constitutos. Venit 
enim tempus, fratres dilectissimi, quod jampridem Dominus noster praenuntiavit 
et docuit advenire dicens: Veniet hora ut omnis qui vos occiderit putet 
se officium Deo facere. Sed haec facient, quoniam non cognoverunt Patrem, 
neque me. Haec autem locutus sum vobis, ut cum venerit hora eorum, memores 
sitis quia
-----------------------------------------------------------
ego dixi vobis. Nec quisquam miretur persecutionibus nos assiduis 
fatigari et pressuris angentibus
-4)

-----------------------------------------------------------
frequenter urgeri, quando haec futura in novissimis temporibus Dominus 
ante praedixerit, et militiam nostram magisterio et hortamento sui sermonis 
instruxerit, Petrus quoque apostolus ejus docuerit ideo persecutiones fieri 
ut probemur, et ut dilectioni Dei, justorum praecedentium exemplo, nos 
etiam morte et passionibus copulemur. Posuit enim in Epistola sua dicens: 
Charissimi, nolite mirari ardorem accidentem vobis, qui ad tentationem 
vestram fit, nec excidatis tamquam novum aliquid vobis contingat; sed quotiescumque 
communicatis Christi passionibus, per omnia gaudete, ut et in revelatione 
facta claritatis ejus gaudentes exultetis. Si improperatur vobis in nomine 
Christi, beati estis, quia majestatis et virtutis Domini nomen in vobis 
requiescit, quod quidem secundum illos
-----------------------------------------------------------
91 blasphematur, secundum nos autem honoratur. Docuerunt autem nos 
Apostoli ea quae de praeceptis Dominicis et coelestibus mandatis ipsi quoque 
didicerunt, Domino ipso scilicet corroborante nos et dicente: Nemo est 
qui relinquat domum, aut agrum, aut parentes, aut fratres, aut sorores, 
aut uxorem, aut filios propter regnum Dei, et non recipiat septies tantum 
in isto tempore, in saeculo autem venturo vitam aeternam. Et iterum: 
Beati, inquit, eritis cum odio vos habuerint homines, et separaverint vos, 
et expulerint, et maledixerint nomini vestro quasi nequam propter Filium 
hominis. Gaudete in illa die et exultate: ecce enim merces vestra multa 
est in coelis.
        

          III.
          Gaudere nos et exultare voluit in persecutionibus
-----------------------------------------------------------
Dominus, quia, quando persecutiones fiunt, tunc dantur coronae fidei, tunc 
probantur milites Dei,
-----------------------------------------------------------
tunc martyribus patent coeli. Neque enim sic nomen militiae dedimus ut 
pacem tantummodo cogitare, et detrectare et recusare militiam debeamus, 
quando in ipsa militia primus ambulaverit Dominus humilitatis et tolerantiae 
et passionis magister, ut quod fieri docuit prior faceret, et quod pati 
hortatur, prior pro nobis ipse pateretur. Sit ante oculos vestros, fratres 
dilectissimi, quod qui omne judicium a Patre solus accepit et qui venturus 
est judicaturus, jam judicii sui et cognitionis futurae sententiam protulerit, 
praenuntians et contestans confessurum se coram Patre suo confitentes et 
negaturum negantes. Si mortem possemus evadere, merito mori timeremus: 
porro autem, cum mortalem mori necesse sit, amplectamur occasionem de divina 
promissione et dignatione
-----------------------------------------------------------
venientem, et fungamur exitu mortis cum praemio immortalitatis, nec vereamur 
occidi, quos constat quando occidimur coronari.
        

          IV.
          Nec quisquam, fratres dilectissimi, cum populum nostrum fugari 
conspexerit metu persecutionis et spargi, conturbetur quod collectam fraternitatem 
non videat, nec tractantes episcopos audiat. Simul tunc omnes esse non 
possunt, quibus occidere non licet, sed occidi necesse est. Ubicumque in 
illis diebus unusquisque fratrum fuerit a grege interim necessitate temporis 
corpore non spiritu separatus, non moveatur ad fugae illius horrorem, nec 
recedens et latens deserti loci solitudine terreatur. Solus non est cui 
Christus in fuga comes est; solus non est qui, templum Dei servans, ubicumque 
fuerit
-----------------------------------------------------------
sine Deo non est. Et si fugientem in solitudine ac montibus latro oppresserit, 
fera invaserit, fames aut
-----------------------------------------------------------
sitis aut frigus afflixerit, vel per maria praecipiti navigatione properantem 
tempestas ac procella submerserit, spectat militem suum Christus ubicumque 
pugnantem, et persecutionis causa pro nominis sui honore morienti praemium 
reddit quod daturum se in resurrectione promisit. Nec minor est martyrii 
gloria non publice et inter multos perisse, cum pereundi causa sit propter 
Christum perire. Sufficit ad testimonium martyrii sui testis ille qui probat 
martyres et coronat.
        

          V.
          Imitemur, fratres dilectissimi, Abel justum, qui initiavit martyria 
dum propter justitiam primus occiditur. Imitemur Abraham Dei amicum, qui 
non est cunctatus ut filium victimam suis manibus offerret, dum Deo fide 
devotionis obsequitur. Imitemur
-----------------------------------------------------------
tres pueros, Ananiam, Azariam et Misahelem, qui, nec aetate territi, nec 
captivitate fracti, Judaea devicta et Hierosolymis captis, in ipso regno 
suo regem fidei virtute vicerunt; qui, adorare statuam quam Nabuchodonosor 
rex fecerat jussi, et minis regis et flammis fortiores extiterunt, proclamantes 
et fidem suam per haec verba 92 testantes: Nabuchodonosor rex, non opus 
est nobis de hoc verbo respondere tibi. Est enim Deus, cui nos servimus, 
potens eripere nos de camino ignis ardentis, et de manibus tuis, rex, liberabit 
nos. Et si non, notum sit tibi quia diis tuis non servimus, et imaginem 
auream quam statuisti non adoramus. Credebant se illi secundum fidem 
posse evadere; sed addiderunt, et si non, ut sciret rex illos propter Deum 
quem colebant et mori
-18)

-----------------------------------------------------------
posse. Hoc est enim robur virtutis et fidei credere et scire quod Deus 
a morte praesente liberare possit, et tamen mortem non timere nec cedere, 
ut probari fortius fides possit. Erupit per os eorum Spiritus sancti incorruptus 
et invictus vigor, ut appareant vera esse quae in Evangelio suo Dominus 
dixit: Cum autem vos apprehenderint, nolite cogitare quid loquamini; dabitur 
enim vobis in illa hora quid loquamini: non enim vos estis qui loquimini, 
sed Spiritus Patris vestri qui loquitur in vobis.
-----------------------------------------------------------
Dixit quid loqui et respondere possimus dari nobis in illa hora divinitus 
et offerri, nec nos tunc esse qui loquimur, sed Spiritum Dei Patris, qui, 
cum a confitentibus non discedit neque dividitur, ipse in nobis et loquitur 
et coronatur. Sic et Daniel cum compelleretur adorare idolum Bel, quem 
tunc populus et rex colebat, in asserendum Dei sui honorem plena fide et 
libertate prorupit dicens: Nihil colo ego nisi Dominum Deum meum, qui condidit 
coelum et terram.
        

          VI.
          Quid in Machabaeis, beatorum martyrum gravia tormenta, et multiformes 
septem fratrum poenae, et confortans liberos suos mater in poenis et moriens 
ipsa quoque cum liberis, nonne magnae virtutis et fidei documenta testantur, 
et nos ad martyrii triumphum
-----------------------------------------------------------
suis passionibus adhortantur? Quid prophetae, quos ad praescientiam futurorum 
Spiritus sanctus animavit? quid Apostoli, quos Dominus elegit? Nonne cum 
justi occiduntur propter justitiam mori nos quoque docuerunt? Christi nativitas 
a martyriis infantium statim coepit, ut ob nomen ejus a bimatu et infra 
qui fuerant necarentur: aetas necdum habilis ad pugnam idonea extitit ad 
coronam: ut appareret innocentes esse qui propter Christum necantur, infantia 
innocens ob nomen ejus occisa est. Ostensum est neminem esse a periculo 
persecutionis immunem, quando et tales martyria fecerunt. Quam vero gravis 
causa sit hominis christiani servum pati nolle, cum prior passus sit Dominus, 
et pro peccatis nostris nos pati nolle, cum peccatum suum proprium non
-----------------------------------------------------------
habens passus sit ille pro nobis? Filius Dei passus est ut nos filios Dei 
faceret, et filius hominis pati non vult ut esse Dei filius perseveret! 
Si odio saeculi laboramus, odium saeculi sustinuit prior Christus. Si contumelias 
in hoc mundo, si fugam, si tormenta toleramus, graviora expertus est mundi 
factor et dominus, qui et admonet dicens: Si saeculum, inquit, vos odit, 
mementote quia me priorem vobis odiit. Si de saeculo essetis, saeculum 
quod suum esset amaret: sed, quia de saeculo non estis et ego elegi vos 
de saeculo,
-----------------------------------------------------------
propterea odit vos saeculum. Mementote sermonis quem dixi vobis: Non est 
servus major domino suo; si me persecuti sunt, et vos persequentur. 
Dominus et Deus noster quicquid docuit, et fecit, ut discipulus excusatus 
esse non possit qui discit et non facit.
        

          VII.
          Neque aliquis ex vobis, fratres dilectissimi, futurae persecutionis 
metu aut antichristi imminentis adventu sic terreatur, ut non evangelicis 
exhortationibus et praeceptis ac monitis coelestibus ad omnia inveniatur 
armatus. Venit antichristus, sed et supervenit Christus: grassatur et saevit 
inimicus, sed et statim 93 sequitur Dominus passiones nostras et vulnera 
vindicaturus: irascitur adversarius et minatur, sed est qui possit de ejus 
manibus liberare. Ille metuendus est cujus iram nemo poterit evadere, ipso
-20)

-----------------------------------------------------------
praemonente et dicente: Ne timueritis eos qui occidunt corpus, animam autem 
non possunt occidere. Magis autem metuite eum qui potest et corpus et animam 
occidere in gehennam. Et iterum: Qui amat animam suam, perdet illam, 
et qui odit animam suam in isto saeculo, in vitam aeternam conservabit 
illam. Et in Apocalypsi instruit et praemonet dicens: Si quis adorat 
bestiam et imaginem ejus, et accipit notam in fronte sua et in manu, bibet 
et ipse de vino irae Dei mixto in poculo irae ejus, et punietur igne et 
sulphure sub oculis sanctorum Angelorum et sub oculis Agni, et fumus de 
tormentis eorum ascendet in saecula saeculorum, nec habebunt requiem die 
ac nocte quicumque adorant bestiam et imaginem ejus.
-11)

-----------------------------------------------------------

        


          VIII.
          Ad agonem saecularem exercentur homines et parantur; et magnam 
gloriam computant honoris sui si illis, spectante populo et imperatore 
praesente, contigerit coronari. Ecce agon sublimis et magnus et coronae 
coelestis praemio gloriosus, ut spectet nos certantes Deus, et super eos 
quos filios facere dignatus
-----------------------------------------------------------
est oculos suos pandens, certaminis nostri spectaculo perfruatur. Praeliantes 
nos et fidei congressione pugnantes spectat Deus, spectant Angeli ejus, 
spectat et Christus. Quanta est gloriae dignitas et quanta felicitas praesente 
Deo congredi et Christo judice coronari! Armemur, fratres dilectissimi, 
viribus totis et paremur ad agonem mente incorrupta, fide integra, virtute 
devota. Ad aciem quae nobis indicitur Dei castra procedant: armentur integri, 
ne perdat integer quod nuper stetit: armentur et lapsi, ut et lapsus recipiat 
quod amisit. Integros honor, lapsos dolor ad praelium provocet. Armari 
et praeparari nos beatus Paulus apostolus docet dicens: Non est nobis colluctatio 
adversus carnem et sanguinem, sed adversus potestates et principes hujus
-----------------------------------------------------------
mundi et harum tenebrarum, adversus spiritus nequitiae in coelestibus. 
Propter quod induite tota arma, ut possitis resistere in die nequissimo; 
ut cum omnia perfeceritis, stetis accincti lumbos vestros in veritate, 
induti loricam justitiae, et calciati pedes in praeparatione evangelii 
pacis, assumentes scutum fidei, in quo possitis omnia ignita jacula nequissimi 
extinguere, et galeam salutis, et gladium spiritus, qui est sermo Dei.
        

          IX.
          Haec arma sumamus, his nos tutamentis spiritalibus et coelestibus 
muniamus, ut in die nequissimo, resistere diaboli minis et repugnare possimus. 
Induamus loricam justitiae, ut contra inimici jacula munitum sit pectus 
et tutum. Calciati sint evangelico magisterio et armati pedes, ut, cum 
serpens calcari
-17)

-----------------------------------------------------------
a nobis et obteri coeperit, mordere et supplantare non possit. Portemus 
fortiter scutum fidei, quo protegente quicquid jaculatur inimicus possit 
extingui. Accipiamus quoque ad tegumentum capitis galeam salutarem, ut 
muniantur aures, ne audiant edicta feralia; muniantur oculi, ne videant 
detestanda simulachra;
-----------------------------------------------------------
muniatur frons, ut signum Dei incolume servetur; muniatur os, ut Dominum 
suum Christum victrix lingua fateatur. Armemus et dexteram gladio spiritali, 
ut sacrificia funesta fortiter respuat, ut, Eucharistiae memor, quae Domini 
corpus accepit, ipsum complectatur, postmodum a Domino sumptura praemium 
coelestium coronarum.
        

          X.
          O dies ille qualis et quantus adveniet, fratres dilectissimi, 
cum coeperit populum suum Dominus recensere et divinae cognitionis examine 
singulorum merita recognoscere, mittere in 94 gehennam nocentes, et persecutores 
nostros flammae poenalis perpetuo ardore flammare, nobis vero mercedem 
fidei et devotionis exsolvere! Quae erit gloria et quanta laetitia admitti 
ut Deum videas, honorari ut cum Christo
-----------------------------------------------------------
Domino Deo tuo salutis ac lucis aeternae gaudium capias; Abraham et Isaac 
et Jacob et patriarchas omnes et prophetas et apostolos et martyres salutare; 
cum justis et Dei amicis in regno coelorum datae immortalitatis voluptate 
gaudere; sumere illic quod nec oculus vidit, nec auris audivit, nec in 
cor hominis ascendit! Majora enim nos accipere quam quod hic aut operamur 
aut patimur Apostolus praedicat dicens: Non sunt condignae passiones hujus 
temporis ad superventuram claritatem quae revelabitur in nobis. Cum 
revelatio illa venerit, cum claritas super nos Dei fulserit, tam beati 
erimus et laeti, dignatione Domini honorati, quam rei remanebunt et miseri 
qui, Dei desertores aut contra Deum rebelles, voluntatem fecerunt diaboli, 
ut eos necesse sit cum ipso simul inextinguibili igne torqueri.
-----------------------------------------------------------

        

          XI.
          Haec, fratres dilectissimi, haereant cordibus nostris. Haec sit 
armorum nostrorum praeparatio, haec diurna ac nocturna meditatio, ante 
oculos habere et cogitatione semper ac sensibus volvere iniquorum supplicia 
et praemia ac merita justorum, quid negantibus Dominus comminetur ad poenam, 
quid contra confitentibus promittat ad gloriam. Si haec cogitantibus ac 
meditantibus nobis supervenerit persecutionis dies, miles Christi praeceptis 
ejus et monitis eruditus non expavescit ad pugnam, sed paratus est ad coronam. 
Opto vos, fratres charissimi, semper bene valere.
        
      


        EPISTOLA LVII.AD CORNELIUM IN EXILIO, DE EJUS CONFESSIONE.


-----------------------------------------------------------

ARGUMENTUM.-- Laudat Cyprianus in Cornelio et plebe ejus confessionem nominis 
Christi ad exilium usque, hortaturque ad constantiam et mutuas pro invicem 
orationes, tum ob instantem certaminis diem in hac vita, tum post obitum. 
Meminit autem hujus epistolae Damasus in vita Cornelii, utpote propter 
quam calumnia facta, occasionem necis sumpserit tyrannus.

      


        96 EPISTOLA LVIII.AD LUCIUM PAPAM ROMANUM REVERSUM AB EXILIO.

-----------------------------------------------------------
ARGUMENTUM.-- Gratulatur Lucio Cyprianus cum collegis
-----------------------------------------------------------
de reditu ab exilio, docens dilatam martyria gloriam non minuere. Deinde, 
indicans divinitus contigisse Cornelii martyrium et Lucii exilium, ad confundendos 
Novatianos, praedicit illi instans martyrium; ita Deo ordinante, ut non 
foris, sed apud suos consummaretur ejus martyrium.

      


        97 EPISTOLA LIX.AD FIDUM, DE INFANTIBUS BAPTIZANDIS.
ARGUMENTUM-- hujus epistolae praecipuum paucis indicat D. Augustinus, Epistola 
XXVIII ad Hieronymum: « Beatus Cyprianus, inquit, non aliquod
-----------------------------------------------------------
decretum condens novum, sed Ecclesiae fidem firmissimam servans, ad corrigendum 
eos qui putabant ante octavum diem nativitatis non esse parvulum baptizandum, 
mox natum rite baptizari posse, cum suis quibusdam coepiscopis, censuit. 
Obiter tamen sub principium pacem Victori cuidam, quamvis contra decreta 
synodorum de lapsis datam, non revocat, sed Therapio episcopo ne deinceps 
id faciat interdicit. » E quo loco satis constat scriptam hanc epistolam 
post utramque synodum de lapsis quarum supra mentio Epistola LIV. Verum 
an paulo post, an longo post tempore, incertum est; in pace tamen scriptam 
contextus indicat.

      


        99 EPISTOLA LX.AD EPISCOPOS NUMIDAS, DE REDEMPTIONE FRATRUM 
EX CAPTIVITATE BARBARORUM.


-----------------------------------------------------------

ARGUMENTUM.-- Deplorata sub initium captivitate fratrum, Cyprianus sibi 
per episcopos Numidas nuntiata, mittere se dicit sestertiorum centum millia, 
adscriptis nominibus singulorum tum fratrum et sororum, tum collegarum, 
qui aliquid contribuerant. Verisimile est autem factam hanc captivitatem 
ab illis Barbaris, contra quos Decius in bellum profectus, interfectus 
est. Primi autem recens ediderunt hanc epistolam Manutius et Morelius.
-----------------------------------------------------------



          I.
          Cyprianus Januario, Maximo, Proculo, Victori, Modiano, Nemesiano, 
Nampulo, et Honorato fratribus
-----------------------------------------------------------
salutem. Cum maximo animi nostri gemitu et non sine lacrymis legimus litteras 
vestras, fratres charissimi, quas ad nos, pro dilectionis vestrae sollicitudine, 
de fratrum nostrorum et sororum captivitate fecistis. Quis enim non doleat 
in ejusmodi casibus, aut quis non dolorem fratris sui suum proprium non 
computet, cum loquatur apostolus Paulus et dicat: Si patitur unum membrum, 
compatiuntur et caetera membra; si laetatur membrum unum, collaetantur 
et caetera membra.. Et alio loco: Quis infirmatur, inquit, et non 
ego infirmor? Quare nunc et nobis captivitas fratrum nostra captivitas 
computanda est, et periclitantium dolor pro nostro dolore numerandus est, 
cum sit scilicet adunationis nostrae corpus unum, et non tantum dilectio, 
sed et religio instigare
-----------------------------------------------------------
nos debeat et confortare ad fratrum membra redimenda.
        

          II.
          Nam, cum denuo apostolus Paulus dicat, Nescitis quia templum 
Dei estis, et Spiritus Dei habitat in vobis? etiamsi charitas nos 
minus adigeret ad opem fratribus ferendam, considerandum tamen hoc in loco 
fuit Dei templa esse quae capta sunt, nec pati nos longa cessatione et 
neglecto dolore debere ut diu Dei templa captiva sint, sed quibus possumus 
viribus elaborare et velociter gerere ut Christum judicem et Dominum et 
Deum 100 nostrum promereamur obsequiis nostris. Nam, cum dicat Paulus apostolus, 
Quotquot in Christo baptizati estis, Christum induistis, in captivis 
fratribus nostris contemplandus est Christus, et redimendus de periculo 
captivitatis
-----------------------------------------------------------
qui nos redemit de periculo mortis; ut qui nos de diaboli faucibus exuit, 
nunc ipse qui manet et habitat in nobis, de barbarorum manibus exuatur, 
et redimatur nummaria quantitate qui nos cruce redemit et sanguine; qui 
idcirco haec fieri interim patitur ut fides nostra tentetur an faciat unusquisque 
pro altero quod pro se fieri vellet, si apud barbaros teneretur ipse captivus. 
Quis enim, non humanitatis memor et mutuae dilectionis admonitus, si pater 
est, illic esse nunc filios suos computet, si maritus est, uxorem suam 
illic captivam teneri cum dolore pariter ac pudore vinculi maritalis existimet? 
Quantus vero communis omnibus nobis moeror atque cruciatus est de periculo 
virginum quae illic tenentur! pro quibus non tantum libertatis, sed et 
pudoris jactura plangenda
-----------------------------------------------------------
est, nec tam vincula barbarorum quam lenonum et lupanarium stupra deflenda 
sunt, ne membra Christo dicata et in aeternum continentiae honore
-----------------------------------------------------------
pudica virtute devota insultantium libidine et contagione foedentur.
        

          III.
          Quae omnia istic, secundum litteras vestras, fraternitas nostra 
cogitans et dolenter examinans, prompte omnes et libenter ac largiter subsidia 
nummaria fratribus contulerunt, semper quidem secundum fidei suae firmitatem 
ad opus Dei proni, nunc tamen magis ad opera salutaria contemplatione tanti 
doloris accensi. Nam, cum Dominus in Evangelio suo dicat, Infirmus fui, 
et visitastis me, quanto nunc quoque cum majore operis nostri mercede dicturus 
est: Captivus fui, et redemistis me. Et cum denuo dicat, In carcere 
fui, et venistis ad me, quanto plus est cum coeperit dicere: « In carcere 
captivitatis fui, et clausus et vinctus apud barbaros jacui,
-----------------------------------------------------------
et de carcere illo servitutis liberastis me, » cum judicii dies venerit 
praemium de Domino recepturi? Denique maximas vobis gratias agimus quod 
nos vestrae sollicitudinis et tam bonae ac necessariae operationis participes 
esse voluistis, ut offerretis nobis agros uberes, in quibus spei nostrae 
semina mitteremus, expectaturi messem de amplissimis fructibus qui de hac 
coelesti et salutari operatione proveniunt. Misimus autem sestertia centum 
millia nummorum, quae istic in ecclesia cui de Domini indulgentia praesumus, 
cleri et plebis apud nos consistentis collatione collecta sunt, quae vos 
illic pro vestra diligentia dispensabitis.
        

          IV.
          Et optamus quidem nihil tale de caetero fieri et fratres nostros, 
Domini majestate protectos, ab ejusmodi
-----------------------------------------------------------
periculis incolumes reservari. Si tamen, ad explorandam nostri animi charitatem 
et examinandam nostri pectoris fidem, tale aliquid acciderit, nolite cunctari 
nuntiare haec nobis litteris vestris, pro certo habentes ecclesiam nostram 
et fraternitatem istic universam ne haec ultra fiant precibus orare; si 
facta
-----------------------------------------------------------
fuerint, libenter et largiter subsidia praestare. Ut autem fratres nostros 
ac sorores, qui ad hoc opus tam necessarium prompte ac libenter operati 
sunt, ut semper operentur, in mente habeatis in orationibus vestris, et 
eis vicem boni operis in sacrificiis et precibus repraesentetis, subdidi 
nomina singulorum, sed et collegarum quoque et consacerdotum nostrorum, 
qui et ipsi, cum praesentes essent, et suo et plebis suae nomine quaedam 
pro viribus contulerunt, nomina addidi; et praeter quantitatem propriam 
nostram, eorum quoque summulas significavi et misi, quorum omnium secundum 
quod fides et charitas 101 exigit, in orationibus et precibus vestris meminisse 
debetis. Optamus vos, fratres charissimi, semper bene valere et nostri 
meminisse.
        
      


        EPISTOLA LXI.AD EUCHRATIUM, DE HISTRIONE.


-----------------------------------------------------------

ARGUMENTUM.-- Histrionem, si in turpi artificio persistat, communicare 
prohibet in ecclesia. Neque vero excusari debere quod ipse histrionicam 
non exerceat, quamdiu illam alios docet; aut ob rei familiaris inopiam, 
cum ecclesiae sumptibus illi alimenta praestari possint; atque adeo, si 
Ecclesiae Euchratii bona non sufficiant, Carthaginem monet ut veniat.

          I.
          Cyprianus Euchratio fratri salutem. Pro dilectione mutua et verecundia 
tua, consulendum me existimasti, frater charissime, quid mihi videatur 
de histrione quodam, qui, apud vos constitutus, in ejusdem
-----------------------------------------------------------
adhuc artis suae dedecore perseverat, et magister et doctor non erudiendorum 
sed perdendorum puerorum, id quod male didicit caeteris quoque insinuat, 
an talis debeat communicare nobiscum. Quod puto ego nec majestati divinae 
nec evangelicae disciplinae congruere, ut pudor et honor Ecclesiae tam 
turpi et
-----------------------------------------------------------
infami contagione foedetur. Nam, cum in Lege prohibeantur viri induere 
muliebrem vestem et maledicti ejusmodi judicentur, quanto majoris est criminis, 
non tantum muliebria indumenta accipere, sed et gestus quoque turpes et 
molles et muliebres magisterio impudicae artis exprimere?
        

          II.
          Nec excuset se quisquam si a theatro ipse cessaverit, cum tamen 
hoc caeteros doceat. Non potest enim videri cessasse qui vicarios substituit 
et qui pro se uno plures succedaneos suggerit, contra institutionem Dei, 
erudiens et docens quemadmodum masculus frangatur in feminam et sexus arte 
mutetur, et diabolo divinum plasma maculanti per corrupti atque enervati 
corporis delicta placeatur. Quod si penuriam talis et necessitatem paupertatis 
obtendit, potest,
-----------------------------------------------------------
inter caeteros qui alimentis Ecclesiae sustinentur, hujus quoque necessitas 
adjuvari, si tamen contentus sit frugalioribus sed innocentibus cibis. 
Nec putet salario se esse redimendum ut a peccatis cesset, quando hoc non 
nobis sed sibi praestet. Caeterum, quantum velit inde quaerat qualis quaestus 
est qui de convivio Abraham et Isaac et Jacob homines rapit, et, male ac 
perniciose in saeculo saginatos, ad aeternae famis ac sitis supplicia deducit. 
Et ideo, quantum potes, ab hac eum pravitate et dedecore ad viam innocentiae 
atque ad spem vitae aeternae revoca, ut sit contentus Ecclesiae sumptibus, 
parcioribus quidem, sed salutaribus. Quod si illic ecclesia non sufficit 
ut laborantibus praestet alimenta, poterit se ad nos transferre, et hic 
quod sibi ad victum
-----------------------------------------------------------
atque ad vestitum necessarium fuerit accipere, nec alios extra ecclesiam 
mortalia docere, sed ipse salutaria in ecclesia discere. Opto te, frater 
charissime, semper bene valere.
        
      


        102 EPISTOLA LXII.AD POMPONIUM, DE VIRGINIBUS.
ARGUMENTUM.-- Cyprianus cum collegis aliquot Pomponio collegae respondet, 
virgines quae statum continenter et firmiter tenere decreverant, repertas 
tamen postea in eodem lecto cum masculis, si virgines adhuc repertae fuerint, 
communione recepta, admittendas ad Ecclesiam; sin secus, cum non mariti 
sed
-----------------------------------------------------------
Christi sint adulterae, ad plenam poenitentiam cogendas; quae vero obstinatae 
perseverant de Ecclesia ejiciendas: obiter interjiciens disciplinae genus 
quo contineri possint in officio virgines, et quaedam de excommunicandi 
potestate in Ecclesia.

          I.
          Cyprianus, Caecilius, Victor, Sedatus, Tertullus, cum presbyteris 
qui praesentes aderant, Pomponio fratri salutem. Legimus litteras tuas, 
frater charissime, quas per Paconium fratrem nostrum misisti, postulans 
et desiderans ut tibi rescriberemus quid nobis de iis virginibus videatur 
quae cum semel statum suum continenter et firmiter tenere decreverint, 
detectae sint postea in eodem lecto pariter mansisse cum masculis, ex quibus 
unum diaconum esse dicis, plane easdem quae se cum viris dormisse confessae
-----------------------------------------------------------
sint asseverare se integras esse. Circa quam rem, quoniam consilium nostrum 
desiderasti, scias nos ab evangelicis et apostolicis traditionibus non 
recedere quominus fratribus et sororibus nostris constanter et fortiter 
consulatur, et per omnes utilitatis et salutis vias ecclesiastica disciplina 
servetur, cum Dominus loquatur et dicat: Et dabo vobis pastores secundum 
cor meum, et pascent vos pascentes cum disciplina; et iterum scriptum 
sit, Disciplinam qui abjicit infelix est; et in Psalmis quoque Spiritus 
sanctus admoneat et instruat dicens: Continete disciplinam, ne forte irascatur 
Dominus, et pereatis a via recta, cum exarserit cito ira ejus super vos.
        

          II.
          Primo igitur in loco, frater charissime, et praepositis
-----------------------------------------------------------
et plebi nihil aliud elaborandum est quam ut qui Deum timemus, cum omni 
observatione disciplinae divina praecepta teneamus, nec patiamur errare 
fratres nostros et pro arbitrio et ructu suo vivere, sed ad vitam singulis 
fideliter consulere, nec pati virgines cum masculis habitare; non dico 
simul dormire, sed nec simul vivere, quando et sexus infirmus
-----------------------------------------------------------
et aetas adhuc lubrica per omnia fraenari a nobis et regi debeat, ne diabolo 
insidienti et saevire cupienti ad nocendum detur occasio, quando et Apostolus 
dicat: Nolite locum dare diabolo. Liberanda est vigilanter de periculosis 
locis navis, ne inter scopulos et saxa frangatur. Exuenda est velociter 
de incendio sarcina prius quam flammis supervenientibus concremetur; nemo 
diu tutus est periculo proximus; nec evadere diabolum servus Dei poterit, 
qui se diaboli laqueis implicavit. Intercedendum est cito talibus ut separentur 
dum adhuc separari innocentes possunt, quia dividi postmodum nostra intercessione 
non poterunt postea quam conscientia gravissima cohaeserunt. Denique, quam 
graves multorum ruinas hinc fieri videmus, et per hujusmodi
-----------------------------------------------------------
illicitas et periculosas conjunctiones corrumpi plurimas virgines cum summo 
animi nostri dolore conspicimus. Quod si ex fide se Christo dicaverunt, 
pudicae et castae sine ulla fabula perseverent, et ita fortes et stabiles 
praemium virginitatis expectent. Si autem perseverare nolunt vel non possunt, 
melius est ut nubant quam in ignem delictis
-----------------------------------------------------------
suis cadant. Certe nullum fratribus aut sororibus scandalum faciant, cum 
scriptum sit: Si cibus scandalizat fratrem, non manducabo carnem in saeculum, 
ne fratrem scandalizem.
        

          III.
          Nec aliqua putet se posse hac excusatione defendi quod et inspici 
et probari possit an virgo sit, cum et manus obstetricum et oculi saepe 
fallantur,
-----------------------------------------------------------
et si incorrupta inventa fuerit 103 virgo ea parte sui qua mulier potest 
esse, potuerit tamen ex alia corporis parte peccasse quae corrumpi potest 
et tamen inspici non potest. Certe ipse concubitus, ipse complexus, ipsa 
confabulatio et inosculatio, et conjacentium duorum turpis et foeda dormitio, 
quantum dedecoris et criminis confitetur! Si superveniens maritus sponsam
-----------------------------------------------------------
suam jacentem cum altero videat, nonne indignatur et fremit et per zeli 
dolorem fortassis et gladium in manum sumit? Quid Christus et Dominus et 
judex noster, cum virginem suam sibi dicatam et sanctitati suae destinatam 
jacere cum altero cernit, quam indignatur et irascitur, et quas poenas 
incestis ejusmodi conjunctionibus comminatur, cujus ut gladium spiritalem 
et venturum judicii diem unusquisque fratrum possit evadere omni consilio 
providere et elaborare debemus? Et cum omnes omnino disciplinam tenere 
oporteat, multo magis praepositos et diaconos curare hoc fas est, qui exemplum 
et documentum caeteris de conversatione et moribus suis praebeant. Quomodo 
enim possunt integritati et continentiae praeesse, si ex ipsis incipiant 
corruptelae et
-----------------------------------------------------------
vitiorum magisteria procedere?
        

          IV.
          Et idcirco consulte et cum vigore fecisti, frater charissime, 
abstinendo diaconum qui cum virgine saepe mansit, sed et caeteros qui cum 
virginibus dormire consueverant. Quod si poenitentiam hujus illiciti concubitus
-----------------------------------------------------------
sui egerint et a se invicem recesserint, inspiciantur interim virgines 
ab obstetricibus diligenter; et, si virgines inventae fuerint, accepta 
communicatione, ad Ecclesiam admittantur, hac tamen interminatione, ut 
si ad eosdem masculos postmodum reversae fuerint, aut si cum eisdem in 
una domo et sub eodem tecto simul habitaverint, graviore censura ejiciantur, 
nec in Ecclesiam postmodum tales facile recipiantur. Si autem de eis aliqua 
corrupta fuerit deprehensa, agat poenitentiam plenam, quia quae hoc crimen 
admisit, non mariti, sed Christi adultera est, et ideo aestimato justo 
tempore postea, exomologesi facta, ad Ecclesiam redeat. Quod si obstinate 
perseverant, nec se ab invicem separant, sciant se cum hac sua impudica 
obstinatione numquam
-----------------------------------------------------------
a nobis admitti in Ecclesiam posse, ne exemplum caeteris ad ruinam delictis 
suis facere incipiant. Nec putent sibi vitae aut salutis constare rationem 
si episcopis et sacerdotibus obtemperare noluerint, cum in Deuteronomio 
Dominus Deus dicat:
-----------------------------------------------------------
Et homo quicumque fecerit in superbia, ut non exaudiat sacerdotem aut judicem 
quicumque fuerit in diebus illis, morietur homo ille, et omnis populus 
cum audierit timebit, et non agent impie etiam nunc. Interfici Deus 
jussit sacerdotibus suis non obtemperantes et judicibus a se ad tempus 
constitutis non obaudientes. Et tunc quidem gladio occidebantur, quando 
adhuc et circumcisio carnalis manebat. Nunc autem, quia circumcisio spiritalis 
esse apud fideles servos Dei coepit, spiritali gladio superbi et contumaces 
necantur dum de Ecclesia ejiciuntur. Neque enim vivere foris possunt, cum 
domus Dei una sit, et nemini salus esse nisi in Ecclesia possit. Indisciplinatos 
autem perire, dum non audiunt nec obtemperant salubribus praeceptis, testatur 
Scriptura
-----------------------------------------------------------
divina quae dicit: Non diligit indisciplinatus castigantem se. Qui autem 
oderunt correptiones, consumentur turpiter.
        

          V.
          Ergo, ne indisciplinati consumantur et pereant da operam, frater 
charissime, ut, quantum potes, consiliis salutaribus fraternitatem regas 
et singulis ad salutem suam consulas. Arcta et angusta est via per quam 
ingredimur ad vitam, sed summus et magnus est fructus cum 104 pervenimus 
ad gloriam. Qui se semel castraverunt propter regnum coelorum, Deo per 
omnia placeant, nec sacerdotes Dei aut Ecclesiam Domini scandalo suae pravitatis 
offendant.
-----------------------------------------------------------
Et si ad praesens a nobis quidam ex fratribus nostris contristari videntur, 
nos tamen in salubri persuasione maneamus, scientes et Apostolum dixisse: 
Ergo ego inimicus factus vobis sum verum dicens vobis? Quod si obtemperaverint 
nobis, lucrati sumus fratres, et eos ad salutem pariter et dignitatem nostro 
sermone formavimus. Si autem quidam de perversis obtemperare noluerint, 
sequamur eumdem Apostolum dicentem: Si hominibus placerem, Christi servus 
non essem. Si quibusdam suadere non possumus ut eos Christo placere 
faciamus, nos certe, quod nostrum est, Christo Domino et Deo nostro, praecepta 
ejus servando, placeamus. Opto te, frater charissime ac desiderantissime, 
in Domino bene valere.
        
      


        EPISTOLA LXIII.AD CAECILIUM DE SACRAMENTO DOMINICI CALICIS.


-----------------------------------------------------------

ARGUMENTUM.-- Docet Cyprianus, contra aquarios, in calice Dominico non 
aquam solam, sed vinum aqua mixtum esse offerendum; per eam in Scripturis 
Baptismum, minime vero Eucharistiam designari. Typis ex Veteri Testamento 
sumptis, usus vini in Sacramento corporis Dominici illustratur, populumque
-----------------------------------------------------------
christianum per aquae symbolum intelligi declaratur.

          I.
          Cyprianus Caecilio fratri salutem. Quamquam sciam, frater charissime, 
episcopos plurimos, ecclesiis Dominicis in toto mundo divina dignatione 
praepositos, evangelicae verita tis ac Dominicae traditionis tenere rationem, 
nec ab eo quod Christus magister et praecepit et gessit humana et novella 
institutione decedere; tamen, quoniam quidam, vel ignoranter vel simpliciter, 
in calice Dominico sanctificando et plebi ministrando non hoc faciunt quod 
Jesus Christus Dominus et Deus noster, sacrificii hujus auctor et doctor 
fecit et docuit, religiosum pariter ac necessarium duxi has ad vos litteras 
facere; ut, si quis in isto errore adhuc tenetur, veritatis luce perspecta,
-----------------------------------------------------------
ad radicem atque originem traditionis Dominicae revertatur. Nec nos putes, 
frater charissime, nostra et humana conscribere aut ultronea voluntate 
hoc nobis audacter assumere, cum mediocritatem nostram semper humili et 
verecunda moderatione teneamus. Sed quando aliquid Deo inspirante et mandante 
praecipitur, necesse est Domino servus fidelis obtemperet, excusatus apud 
omnes quod nihil sibi arroganter assumat, qui offensam Domini timere compellitur, 
nisi faciat quod jubetur.
        

          II.
          Admonitos autem nos scias ut in calice offerendo Dominica traditio 
servetur, neque aliud fiat a nobis quam quod pro nobis Dominus prior fecerit, 
ut calix qui in commemorationem ejus offertur, mixtus vino offeratur. Nam 
cum dicat Christus, Ego
-----------------------------------------------------------
sum vitis vera, sanguis Christi non aqua est utique, sed vinum. Nec 
potest videri sanguis ejus, quo redempti et vivificati sumus, esse in calice 
quando vinum desit calici, quo Christi sanguis ostenditur, qui Scripturarum 
omnium sacramento ac testimonio praedicetur.
        

          III.
          Invenimus enim et in Genesi circa sacramentum in Noe hoc idem 
praecucurrisse et figuram Dominicae passionis illic extitisse quod vinum 
bibit, quod inebriatus est, quod in domo sua nudatus est, quod fuit 
recubans nudis et patentibus femoribus, quod nuditas illa patris a medio 
filio denotata est et foras nuntiata, a duobus vero, majore et minore, 
contecta, et caetera quae necesse non est exequi, cum satis sit hoc solum 
105 complecti, quod Noe, typum futurae
-----------------------------------------------------------
veritatis ostendens, non aquam sed vinum biberit, et sic imaginem Dominicae 
passionis expresserit.
        

          IV.
          Item in sacerdote Melchisedech sacrificii Dominici sacramentum 
praefiguratum videmus, secundum quod Scriptura divina testatur et dicit:
-----------------------------------------------------------
Et Melchisedeh, rex Salem, protulit panem et vinum. Fuit autem sacerdos 
Dei summi, et benedixit Abraham. Quod autem Melchisedech typum Christi 
portaret, declarat in Psalmis Spiritus sanctus ex persona Patris ad Filium 
dicens: Ante luciferum genui te. Tu es sacerdos in aeternum secundum ordinem 
Melchisedech. Qui ordo utique hic est de sacrificio illo veniens et 
inde descendens, quod Melchisedech sacerdos Dei summi fuit, quod panem 
et vinum obtulit, quod Abraham benedixit. Nam quis magis sacerdos Dei summi 
quam Dominus noster Jesus Christus, qui sacrificium Deo Patri obtulit, 
et obtulit hoc idem quod Melchisedech obtulerat, id est panem et vinum, 
suum scilicet corpus et sanguinem? Et circa Abraham
-----------------------------------------------------------
benedictio illa praecedens ad nostrum populum pertinebat. Nam, si Abraham 
Deo credidit et deputatum est ei ad justitiam, utique quisquis Deo 
credit et fide vivit, justus invenitur, et jam pridem in Abraham fideli 
benedictus et justificatus
-----------------------------------------------------------
ostenditur, sicut beatus apostolus Paulus probat dicens: Credidit Abraham 
Deo, et deputatum est ei ad justitiam. Cognoscitis ergo quia qui ex 
fide sunt, hi sunt filii Abrahae. Providens autem Scriptura quia ex fide 
justificat gentes Deus, praenuntiavit Abrahae quia benedicentur in illo 
omnes gentes. Igitur qui ex fide sunt benedicti sunt cum fideli Abraham. 
Unde in Evangelio invenimus de lapidibus excitari, id est de gentibus colligi 
filios Abrahae. Et cum Zachaeum laudaret Dominus, respondit et dixit: 
Salus hodie domui huic facta est, quia et hic filius est Abrahae. 
Ut ergo in Genesi per Melchisedech sacerdotem benedictio circa Abraham 
posset rite celebrari, praecedit ante imago sacrificii
-----------------------------------------------------------
Christi, in pane et vino scilicet constituta; quam rem perficiens et adimplens 
Dominus panem et calicem mixtum vino obtulit, et qui est plenitudo veritatis 
veritatem praefiguratae imaginis adimplevit.
        

          V.
          Sed et per Salomonem Spiritus sanctus typum Dominici sacrificii 
ante praemonstrans immolatae hostiae et panis et vini sed et altaris et 
Apostolorum faciens mentionem, Sapientia, inquit, aedificavit sibi domum, 
et subdidit columnas septem. Mactavit suas hostias, miscuit in cratera 
vinum suum, et paravit mensam suam. Et misit servos suos, convocans cum 
excelsa praedicatione ad crateram dicens:
-----------------------------------------------------------
Qui est insipiens declinet ad me. Et egentibus sensu dixit: Venite, edite 
de meis panibus, et bibite vinum quod miscui vobis. Vinum mixtum declarat, 
id est calicem Domini aqua et vino mixtum prophetica voce praenuntiat, 
ut appareat in passione Dominica id esse gestum quod fuerat ante praedictum.
        

          VI.
          In benedictione quoque Judae hoc idem significatur, ubi et illic 
Christi figura exprimitur, quod a fratribus suis laudari et adorari haberet, 
quod inimicorum dorsa cedentium atque fugientium manibus, quibus crucem 
pertulit et mortem vicit, compressurus fuisset, quodque ipse sit leo de 
tribu Juda, et recubet dormiens in passione, et surgat, et sit ipse spes 
gentium. Quibus Scriptura divina adjungit et dicit: Lavabit in vino stolam 
suam
-5)

-----------------------------------------------------------
et in sanguine uvae amictum suum. Quando autem sanguis uvae dicitur, 
quid aliud quam vinum calicis Dominici sanguinis ostenditur?
        

          VII.
          Necnon et apud Esaiam hoc idem Spiritus sanctus de Domini passione 
testatur dicens: Quare rubicunda 106 sunt vestimenta tua, et indumenta 
tua velut a calcatione torcularis pleni et percalcati? Numquid rubicunda 
vestimenta aqua potest facere, aut in torculari aqua est quae pedibus calcatur 
vel praelo exprimitur? Vini utique mentio ideo ponitur ut Domini sanguis 
intelligatur, et quod in calice Dominico postea manifestatum est
-----------------------------------------------------------
Prophetis annuntiantibus praediceretur. Torcularis quoque calcatio et pressura 
taxatur, quia, quomodo ad potandum vinum veniri non potest nisi botrus 
calcetur ante et prematur, sic nec nos sanguinem Christi possemus bibere, 
nisi Christus calcatus prius fuisset et pressus, et calicem prior biberet, 
in quo credentibus propinaret.
        

          VIII.
          Quotiescumque autem aqua sola in Scripturis sanctis nominatur, 
Baptisma praedicatur, ut apud Esaiam significari videmus: Nolite, inquit, 
priora meminisse et antiqua nolite reputare: ecce ego facio nova quae nunc 
orientur, et cognoscetis, et faciam in deserto viam, et flumina in loco 
inaquoso adaquare genus meum electum, plebem meam, quam acquisivi, ut virtutes 
meas exponeret.
-21)

-----------------------------------------------------------
Praenuntiavit illic per prophetam Deus quod apud Gentes in locis quae inaquosa 
prius fuissent, flumina postmodum redundarent et electum genus Dei, id 
est per generationem Baptismi filios Dei factos, adaquarent. Item, denuo 
praecanitur et ante praedicitur Judaeos, si sitierint et Christum quaesierint, 
apud nos esse potaturos, id est Baptismi gratiam consecuturos: Si sitierint, 
inquit, per deserta adducet illos, aquam de petra producet illis, findetur 
petra, et fluet aqua, et bibet plebs mea. Quod in Evangelio adimpletur, 
quando Christus, qui est petra, finditur ictu lanceae in passione: qui 
et admonens quid per prophetam sit ante praedictum clamat et dicit: Si 
quis sitit, veniat et bibat. Qui credit in me, sicut Scriptura dicit, flumina 
de
-----------------------------------------------------------
ventre ejus fluent aquae vivae. Atque, ut magis posset esse manifestum 
quia non de calice sed de Baptismo illic loquitur Dominus, addidit
-39)

-----------------------------------------------------------
Scriptura dicens: Hoc autem dixit de Spiritu quem accepturi erant qui in 
eum credebant. Per Baptisma enim Spiritus sanctus accipitur, et sic a baptizatis 
et Spiritum sanctum consecutis ad bibendum calicem Domini pervenitur. Neminem 
autem moveat quod, cum de Baptismo loquatur Scriptura divina, sitire nos 
dicit et bibere, quando et Dominus in Evangelio dicat: Beati esurientes 
et sitientes justitiam; quia quod avida et sitienti cupiditate suscipitur, 
plenius et uberius hauritur. Sicut et alio loco ad Samaritanam mulierem 
Dominus loquitur dicens: Omnis qui biberit ex aqua ista, sitiet iterum: 
qui autem biberit ex aqua quam ego dedero, non sitiet in aeternum. 
Quo et ipsum Baptisma salutaris aquae significatur, quod semel
-----------------------------------------------------------
scilicet sumitur, nec rursus iteratur. Caeterum calix Domini in Ecclesia 
semper et sititur et bibitur.
        

          IX.
          Nec argumentis plurimis opus est, frater charissime, ut probemus 
appellatione aquae Baptisma significatum semper esse et sic nos intelligere 
debere, quando Dominus adveniens Baptismi et Calicis manifestaverit veritatem, 
qui aquam illam fidelem, aquam vitae aeternae, praeceperit credentibus 
in Baptismo dari, calicem vero docuerit exemplo magisterii sui vini et 
aquae conjunctione misceri. Calicem etenim sub die passionis accipiens, 
benedixit et dedit discipulis suis dicens: Bibite ex hoc omnes. Hic est 
enim sanguis novi testamenti, qui pro multis effundetur in remissionem 
peccatorum. Dico vobis, non bibam amodo ex ista creatura vitis usque in 
diem
-----------------------------------------------------------
illum quo vobiscum bibam novum vinum in regno Patris mei. Qua in parte 
invenimus calicem mixtum fuisse quem Dominus obtulit
-----------------------------------------------------------
107, et vinum fuisse quod sanguinem suum dixit. Unde apparet sanguinem 
Christi non offerri si desit vinum calici, nec sacrificium Dominicum legitima 
sanctificatione celebrari nisi oblatio et sacrificium nostrum responderit 
passioni. Quomodo autem de creatura vitis novum vinum cum Christo in regno 
Patris bibemus, si in sacrificio Dei Patris et Christi vinum non offerimus, 
nec calicem Domini Dominica traditione miscemus?
        

          X.
          Beatus quoque apostolus Paulus, a Domino electus et missus et 
praedicator veritatis evangelicae constitutus, haec eadem in Epistola sua 
ponit dicens: Dominus Jesus in qua nocte tradebatur accepit panem, et gratias 
egit et fregit et dixit: Hoc est corpus meum quod pro vobis tradetur. Hoc 
facite in meam
-----------------------------------------------------------
commemorationem. Simili modo et calicem, postquam coenatum, est accepit 
dicens: Hic calix novum testamentum est in meo sanguine. Hoc facite, quotiescumque 
biberitis, in meam commemorationem. Quotiescumque enim ederitis panem istum 
et calicem biberitis, mortem Domini annuntiabitis quoadusque veniat. 
Quod si et a Domino praecipitur, et ab Apostolo ejus hoc idem confirmatur 
et traditur, ut quotiescumque biberimus, in commemorationem Domini hoc 
faciamus quod fecit et Dominus, invenimus non observari a nobis quod mandatum 
est, nisi eadem quae Dominus fecit nos quoque faciamus, et calicem Domini 
pari ratione miscentes a divino magisterio non recedamus. Ab evangelicis 
autem praeceptis omnino recedendum non esse, et eadem quae
-26)

-----------------------------------------------------------
magister docuit et fecit discipulos quoque observare
-----------------------------------------------------------
et facere debere, constantius et fortius alio in loco beatus Apostolus 
docet dicens: Miror quod sic tam cito demutamini ab eo qui vos vocavit 
ad gratiam, ad aliud evangelium, quod non est aliud, nisi si sunt aliqui 
qui vos conturbant et volunt convertere Evangelium Christi. Sed, licet 
aut nos aut Angelus de coelo aliter annuntiet praeterquam quod annuntiavimus 
vobis, anathema sit. Sicut praediximus, et nunc iterum dico: Si quis vobis 
annuntiaverit praeterquam quod accepistis, anathema sit.
        

          XI.
          Cum ergo neque ipse Apostolus neque Angelus de coelo annuntiare 
possit aliter aut docere praeterquam quod semel Christus docuit et Apostoli 
ejus annuntiaverunt, miror satis unde hoc usurpatum sit ut, contra evangelicam 
et apostolicam disciplinam, quibusdam
-9)

-----------------------------------------------------------
in locis aqua offeratur in Dominico calice, quae sola Christi sanguinem 
non possit exprimere. Cujus rei sacramentum nec in Psalmis tacet Spiritus 
sanctus faciens mentionem dominici calicis et dicens: Calix tuus inebrians 
perquam optimus. Calix autem qui inebriat, utique vino mixtus est: 
neque enim aqua inebriare quemquam potest. Sic autem calix Dominicus inebriat 
ut et Noe in Genesi vinum bibens inebriatus est. Sed, quia ebrietas Dominici 
calicis et sanguinis non est talis qualis est ebrietas vini saecularis, 
cum diceret Spiritus sanctus in Psalmo, Calix tuus inebrians, addidit perquam 
optimus, quod scilicet calix Dominicus sic bibentes inebriat ut sobrios 
faciat, ut mentes ad spiritalem sapientiam redigat, ut a sapore isto saeculari 
ad intellectum Dei
-----------------------------------------------------------
unusquisque resipiscat, et quemadmodum vino isto
-----------------------------------------------------------
communi mens solvitur et anima relaxatur et tristitia omnis exponitur, 
ita, epotato sanguine Domini et poculo salutari, exponatur memoria veteris 
hominis, et fiat oblivio conversationis pristinae saecularis, et moestum 
pectus ac triste, quod prius peccatis angentibus premebatur, divinae indulgentiae 
laetitia resolvatur; quod tunc demum potest laetificare in Ecclesia Domini 
bibentem, si quod bibitur 108 Dominicam teneat veritatem.
        

          XII.
          Quam vero perversum est quamque contrarium ut, cum Dominus in 
nuptiis de aqua vinum fecerit, nos de vino aquam faciamus, cum sacramentum 
quoque rei illius admonere et instruere nos debeat ut in sacrificiis Dominicis 
vinum potius offeramus. Nam, quia apud Judaeos defecerat gratia spiritalis, 
defecit et vinum: vinea enim Domini sabaoth
-----------------------------------------------------------
domus erat Israël. Christus autem, docens et ostendens gentium populum 
succedere, et in locum quem Judaei perdiderant nos postmodum merito fidei 
pervenire, de aqua vinum fecit, id est, quod ad nuptias Christi et Ecclesiae, 
Judaeis cessantibus, plebs magis gentium conflueret et conveniret ostendit. 
Aquas namque populos significare in Apocalypsi Scriptura divina declarat 
dicens: Aquae quas vidisti, super quas sedet meretrix illa, populi et turbae 
et gentes ethnicorum sunt et linguae. Quod scilicet perspicimus et 
in sacramento calicis contineri.
        

          XIII.
          Nam, quia nos omnes portabat Christus, qui et peccata nostra 
portabat, videmus in aqua populum intelligi, in vino vero ostendi sanguinem 
Christi.
-----------------------------------------------------------
Quando autem in calice vino aqua miscetur, Christo populus adunatur, et 
credentium plebs ei in quem credidit copulatur et conjungitur. Quae copulatio 
et conjunctio aquae et vini sic miscetur in calice Domini ut commixtio 
illa non possit ab invicem separari. Unde et Ecclesiam, id est plebem in 
Ecclesia constitutam, fideliter et firmiter in eo quod credidit perseverantem, 
nulla res separare poterit a Christo quominus haereat semper et maneat 
individua dilectio. Sic autem in sanctificando calice Domini offerri aqua 
sola non potest, quomodo nec vinum solum potest. Nam, si vinum tantum quis 
offerat, sanguis Christi incipit esse sine nobis: si vero aqua sit sola, 
plebs incipit esse sine Christo. Quando autem utrumque miscetur et adunatione 
confusa sibi invicem copulatur, tunc sacramentum spiritale et coeleste 
perficitur. Sic vero
-----------------------------------------------------------
calix Domini non est aqua sola aut vinum solum, nisi utrumque sibi misceatur, 
quomodo nec corpus Domini potest esse farina sola aut aqua sola, nisi utrumque 
adunatum fuerit et copulatum et panis unius compage solidatum. Quo et ipso 
sacramento populus noster ostenditur adunatus; ut, quemadmodum grana multa 
in unum collecta et commolita et commixta panem unum faciunt, sic in Christo, 
qui est panis coelestis, unum sciamus esse corpus, cui conjunctus sit noster 
numerus et adunatus.
        

          XIV.
          Non est ergo, frater charissime, quod aliquis existimet sequendam 
esse quorumdam consuetudinem, si qui in praeteritum in calice Dominico 
aquam solam offerendam putaverunt. Quaerendum est enim ipsi
-----------------------------------------------------------
quem sint secuti. Nam, si in sacrificio quod Christus obtulit, non nisi 
Christus sequendus est, utique id nos obaudire et facere oportet quod Christus 
fecit et quod faciendum esse mandavit, quando ipse in Evangelio dicat: 
Si feceritis quod mando vobis, jam non dico vos servos, sed amicos. 
Et quod Christus debeat solus audiri, Pater etiam de coelo contestatur 
dicens: Hic est filius meus dilectissimus in quo bene sensi, ipsum audite. 
Quare, si solus Christus audiendus est, non debemus attendere quid alius 
ante nos faciendum esse putaverit, sed quid qui ante omnes est Christus 
prior fecerit. Neque enim hominis consuetudinem sequi oportet, sed Dei 
veritatem, cum per Esaiam prophetam Deus loquatur et dicat: Sine causa 
autem colunt me, mandata et doctrinas hominum docentes. Et iterum 
Dominus
-----------------------------------------------------------
in Evangelio hoc idem repetat dicens: 109 Rejicitis mandatum Dei, ut traditionem 
vestram statuatis. Sed et alio in loco ponit et dicit: Qui solverit 
unum ex mandatis istis minimis, et sic docuerit homines, minimus vocabitur 
in regno coelorum. Quod si nec minima de mandatis Dominicis licet 
solvere, quanto magis tam magna, tam grandia, tam ad ipsum Dominicae passionis 
et nostrae redemptionis sacramentum pertinentia fas non est infringere, 
aut in aliud quam quod divinitus institutum sit humana traditione mutare? 
Nam, si Jesus Christus Dominus et Deus noster ipse est summus sacerdos 
Dei
-----------------------------------------------------------
Patris, et sacrificium Patri se ipsum primus obtulit,
-----------------------------------------------------------
et hoc fieri in sui commemorationem praecepit, utique ille sacerdos vice 
Christi vere fungitur qui id quod Christus fecit imitatur, et sacrificium 
verum et plenum tunc offert in Ecclesia Deo Patri, si sic incipiat offerre 
secundum quod ipsum Christum videat obtulisse.
        

          XV.
          Caeterum omnis religionis et veritatis disciplina subvertitur, 
nisi id quod spiritaliter praecipitur fideliter reservetur, nisi si in 
sacrificiis matutinis hoc quis veretur ne per saporem vini redoleat sanguinem 
Christi. Sic ergo incipit et a passione Christi in persecutionibus fraternitas 
retardari, dum in oblationibus discit de sanguine ejus et cruore confundi. 
Porro autem Dominus in Evangelio dicit: Qui confusus me fuerit, confundetur 
eum Filius hominis.
-----------------------------------------------------------
. Et Apostolus quoque loquitur dicens: Si hominibus placerem, Christi 
servus non essem. Quomodo autem possumus propter Christum sanguinem 
fundere, qui sanguinem Christi erubescimus bibere?
        

          XVI.
          An illa sibi aliquis contemplatione blanditur, quod, etsi mane 
aqua sola offerri videtur, tamen, cum ad coenandum venimus, mixtum calicem 
offerimus. Sed cum coenamus ad convivium nostrum plebem convocare non possumus, 
ut sacramenti veritatem fraternitate omni praesente celebremus. Atenim 
non mane, sed post coenam, mixtum calicem obtulit Dominus. Numquid ergo 
Dominicum post coenam celebrare
-----------------------------------------------------------
debemus, ut sic mixtum calicem frequentandis
-----------------------------------------------------------
dominicis offeramus? Christum offerre opportebat circa vesperam diei, ut 
hora ipsa sacrificii ostenderet occasum et vesperam mundi, sicut in Exodo 
scriptum est: Et occident illum omne vulgus synagogae filiorum Israel ad 
vesperam. Et iterum in Psalmis: Allevatio manuum mearum sacrificium 
vespertinum. Nos autem resurrectionem Domini mane celebramus.
        

          XVII.
          Et quia passionis ejus mentionem in sacrificiis omnibus facimus 
(passio est enim Domini sacrificium quod offerimus), nihil aliud quam quod 
ille fecit facere debemus. Scriptura enim dicit: Quotiescumque enim ederitis 
panem istum et calicem istum biberitis, mortem Domini annuntiabitis quoadusque 
veniat. Quotiescumque ergo calicem in commemorationem
-----------------------------------------------------------
Domini et passionis ejus offerimus, id quod constat Dominum fecisse faciamus. 
Et viderit, frater charissime; si quis de antecessoribus nostris vel ignoranter 
vel simpliciter non hoc observavit et tenuit quod nos Dominus facere exemplo 
et magisterio suo docuit, potest simplicitati ejus de indulgentia Domini 
venia concedi. Nobis vero non poterit ignosci, qui nunc a Domino admoniti 
et instructi sumus ut calicem Dominicum vino mixtum, secundum quod Dominus 
obtulit, offeramus; et de hoc quoque ad collegas nostros litteras dirigamus, 
ut ubique lex evangelica et traditio Dominica servetur, et ab eo quod Christus 
et docuit et fecit non recedatur.
        

          XVIII.
          Quae ultra jam contemnere et in errore pristino perseverare, 
quid aliud est quam incurrere in
-----------------------------------------------------------
objurgationem 110 Domini increpantis in Psalmo et dicentis: Ad quid exponis 
justificationes meas et assumis testamentum meum per os tuum? Tu autem 
odisti disciplinam, et abjecisti sermones meos retro. Si videbas furem, 
concurrebas ei, et inter moechos particulam ponebas. Exponere enim 
justificationes
-18)

-----------------------------------------------------------
et testamentum Domini, et non hoc idem facere quod fecerit Dominus, quid 
aliud est quam sermones ejus abjicere et disciplinam Dominicam contemnere, 
nec terrena sed spiritalia furta et adulteria committere, dum quis de evangelica 
veritate furatur Domini nostri verba et facta, corrumpit atque adulterat 
praecepta divina? Sicut apud Hieremiam scriptum est: Quid est, inquit, 
paleis ad triticum? Propter hoc ecce ego ad prophetas, dicit Dominus, qui 
furantur verba mea unusquisque a proximo suo, et seducunt populum meum 
in mendaciis suis et in erroribus suis. Item apud eumdem alio loco: 
Et moechata est, inquit, in lignum et lapidem, et in his omnibus non est 
reversa ad me. Quod furtum et adulterium ne in nos etiam cadat cavere
-----------------------------------------------------------
sollicite et timide ac religiose observare debemus. Nam, si sacerdotes 
Dei et Christi sumus, non invenio quem magis sequi quam Deum et Christum 
debeamus, quando ipse in Evangelio maxime dicat: Ego sum lumen saeculi. 
Qui me secutus fuerit, non ambulabit in tenebris, sed habebit lumen vitae. 
Ne ergo in tenebris ambulemus, Christum sequi et praecepta ejus observare 
debemus, quia et ipse in alio loco, mittens Apostolos, dixit: Data est 
mihi omnis potestas in coelo et in terra. Ite ergo et docete omnes Gentes, 
tingentes eos in nomine Patris et Filii et Spiritus sancti, docentes eos 
observare omnia quaecumque praecepi vobis. Quare si in lumine Christi 
ambulare volumus, a praeceptis et monitis ejus non recedamus, agentes gratias 
quod, dum
-20)

-----------------------------------------------------------
instruit in futurum quid facere debeamus, de praeterito ignoscit quod simpliciter 
erravimus. Et quia jam secundus ejus adventus nobis appropinquat, magis 
ac magis benigna ejus et larga dignatio corda nostra luce veritatis illuminat.
        

          XIX.
          Religioni igitur nostrae congruit et timori et
-----------------------------------------------------------
ipsi loco atque officio sacerdotii nostri, frater charissime, in Dominico 
calice miscendo et offerendo custodire traditionis Dominicae veritatem, 
et quod prius apud quosdam videtur erratum, Domino monente, corrigere; 
ut, cum in claritate sua et majestate coelesti venire coeperit, inveniat 
nos tenere quod monuit, observare quod docuit, facere quod fecit. Opto 
te, frater charissime, semper bene valere.
        
      


        EPISTOLA LXIV.AD EPICTETUM ET PLEBEM ASSURITANORUM, DE FORTUNATIANO 
QUONDAM EORUM EPISCOPO.
ARGUMENTUM.-- Monet Epictetum et plebem Assuritanorum ut Fortunatianum, 
quondam episcopum, sed
-----------------------------------------------------------
lapsum, ad episcopatum redire non permittant; tum aliis de causis, tum 
quod statutum esset ne episcopi lapsi ad priorem gradum admitterentur.

          I.
          Cyprianus Epicteto fratri et plebi Assuras consistenti salutem. 
Graviter et dolenter motus sum, fratres charissimi, quod cognoverim Fortunatianum 
quondam apud vos episcopum post gravem lapsum ruinae suae pro integro nunc 
agere velle et episcopatum sibi vindicare coepisse. Quae res contristavit 
me, primo propter ipsum, qui miser, vel diaboli tenebris in totum excoecatus, 
vel quorumdam sacrilega persuasione deceptus, cum debeat satisfacere et 
ad Dominum exorandum diebus ac noctibus lacrymis et111 orationibus et precibus 
incumbere, audet sibi adhuc sacerdotium quod prodidit vindicare, quasi 
post
-----------------------------------------------------------
aras diaboli accedere ad altare Dei fas sit, aut non majorem in se iram 
et indignationem Domini in die judicii provocet, qui, cum fidei et virtutis 
dux fratribus esse non potuerit, perfidiae et audaciae et temeritatis
-----------------------------------------------------------
magister existat, et qui non docuit fratres in praelio fortiter stare, 
doceat eos qui victi et prostrati sunt nec rogare, cum Dominus dicat: Illis 
fudistis libamina, et illis imposuistis sacrificia; super haec omnia ergo 
non indignabor? dicit Dominus. Et alio loco: Sacrificans diis eradicabitur, 
nisi Domino soli. Item Dominus denuo loquitur et dicit: Adoraverunt 
eos quos fecerunt digiti eorum, et curvatus est homo et humiliatus est 
vir, et non laxabo illis. In Apocalypsi quoque legimus iram Domini 
comminantis et dicentis: Si quis adorat bestiam et imaginem ejus, et accipit 
notam in fronte sua et in manu, bibet et ipse de vino irae Dei mixto in 
poculo irae ejus, et punietur igne et sulphure sub oculis sanctorum Angelorum 
et sub oculis Agni, et fumus de
-----------------------------------------------------------
tormentis eorum in saecula saeculorum ascendet, nec habebunt requiem die 
ac nocte qui adorant bestiam et imaginem ejus.
        

          II.
          Cum ergo haec tormenta, haec supplicia in die judicii Dominus 
comminetur iis qui diabolo obtemperant et idolis sacrificant, quomodo se 
putat posse agere pro Dei sacerdote qui obtemperavit et servivit diaboli 
sacerdotibus? aut quomodo putat manum suam transferri posse ad Dei sacrificium 
et precem Domini quae captiva fuerit sacrilegio et crimini, quando in Scripturis 
divinis Deus ad sacrificium prohibeat accedere sacerdotes etiam in leviori 
crimine constitutos, et in Levitico dicat (XXI, 17): Homo in quo fuerit 
vitium et macula non accedet offerre dona Deo. Item in Exodo (XIX, 22): 
Et sacerdotes
-11)

-----------------------------------------------------------
qui accedunt ad Dominum Deum sanctificentur, ne forte derelinquat illos 
Dominus. Et iterum: Et cum accedunt ministrare ad altare sancti, non adducent 
in se delictum, ne moriantur. Qui ergo
-----------------------------------------------------------
gravia in se delicta adduxerunt, id est, qui idolis sacrificando sacrilega 
sacrificia fecerunt, sacerdotium Dei sibi vindicare non possunt, nec ullam 
in conspectu ejus precem pro fratribus facere, quando in Evangelio scriptum 
sit: Deus peccatorem non audit; sed si quis Deum coluerit et voluntatem 
ejus fecerit, illum audit. Quamvis sic quorumdam pectora tenebrarum 
ingruentium profunda caligo caecaverit, ut de praeceptis salubribus nihil 
lucis admittant, sed se mel a recto limite veri itineris aversi, per praeceps 
et per abruptum criminum suorum nocte atque errore rapiantur.
        

          III.
          Nec mirum si consilia nostra aut Domini praecepta nunc abnuunt 
qui Dominnm negaverunt: stipes et oblationes et lucra desiderant, quibus 
prius insatiabiles
-----------------------------------------------------------
incubabant; et coenis atque epulis etiam nunc inhiant, quarum crapulam 
superstite nuper in dies cruditate ructabant, nunc manifestissime comprobantes 
nec ante se religioni, sed ventri potius et quaestui profana cupiditate 
servisse. Unde et ipsam venisse perspicimus et credimus de Dei exploratione 
censuram, ne apud altare consistere et contrectare ulterius perseverarent 
pudorem incesti, fidem perfidi, religionem profani, divina terreni, sancta 
sacrilegi. Quod ne tales ad altaris impiamenta et contagia fratrum denuo 
redeant, omnibus viribus excubandum
-----------------------------------------------------------
est, et omni vigore nitendum ut quantum possumus ab hac eos sui sceleris 
audacia retundamus, ne adhuc agere pro sacerdote conentur qui ad mortis 
extrema dejecti, ultra lapsos laicos ruinae majoris pondere proruerunt.
        

          IV.
          Si vero apud insanos furor 112 insanabilis perseverarit, et, 
recedente Spiritu sancto, quae coepit caecitas in sua nocte permanserit, 
consilium nobis erit singulos fratres ab eorum fallacia separare, et, ne 
quis in laqueos erroris incurrat, ab eorum contagione secernere, quando 
nec oblatio sanctificari illic possit ubi Spiritus sanctus non sit, nec 
cuiquam Dominus per ejus orationes et preces prosit qui Dominum ipse violavit. 
Quod si Fortunatianus, aut immemor criminis sui per diaboli caecitatem, 
aut minister et servus diabol
-----------------------------------------------------------
factus ad decipiendam fraternitatem, in hoc suo furore permanserit, vos 
quantum potestis elaborate, et in hac caligine diaboli saevientis fratrum 
mentes ab errore revocate, ne alienae dementiae facile consentiant, ne 
se desperatorum delictis participes faciant, sed teneant integri salutis 
suae et integritatis conservatae a se et custoditae perpetuum tenorem.
        

          V.
          Lapsi vero magnitudinem delicti sui cognoscentes, a deprecando 
Domino non recedant, nec Ecclesiam catholicam, quae una et sola est a Domino 
constituta, derelinquant; sed, satisfactionibus immorantes
-----------------------------------------------------------
et Domini misericordiam deprecantes, ad Ecclesiam pulsent, ut recipi illic 
possint ubi fuerunt, et ad Christum redeant, a quo recesserunt. Nec audiant 
eos qui se fallaci et mortali seductione decipiunt, cum scriptum sit: Nemo 
vos decipiat inanibus verbis. Propterea enim venit ira Dei super filios 
contumaciae. Nolite ergo esse participes eorum. Ergo contumaces et 
Deum non timentes et ab Ecclesia in totum recedentes nemo comitetur. Quod 
si quis impatiens fuerit ad deprecandum Dominum qui offensus est, et nobis 
obtemperare noluerit, sed desperatos et perditos secutus fuerit, sibi imputabit 
cum judicii dies venerit. Quomodo enim deprecari in die illo Dominum poterit 
qui et ante hoc Christum et nunc quoque Ecclesiam Christi negavit et, episcopis
-----------------------------------------------------------
sanis et integris et viventibus non obtemperans, comitem se et participem 
morientibus praebuit? Opto vos, fratres charissimi ac desiderantissimi, 
semper bene valere.
        
      


        EPISTOLA LXV.AD ROGATIANUM, DE DIACONO QUI CONTRA EPISCOPUM 
CONTENDIT.
ARGUMENTUM.-- Rogatianum episcopum monet Cyprianus,
-----------------------------------------------------------
ut diaconi superbiam qui illum contumeliis exacerbaverat coerceat, et audaciae 
suae poenitentiam agere cogat, ea occasione denuo repetens quaecumque de 
sacerdotali sive episcopali potestate supra dicta sunt Epistola LV. Quo 
autem tempore scripta sit, non satis constat, nisi quod in eadem synodo 
scriptam cum sequenti, initium utriusque epistolae simile persuadeat.

          I.
          Cyprianus Rogatiano fratri salutem. Graviter et dolenter commoti 
sumus ego et collegae mei qui praesentes aderant, frater charissime, lectis 
litteris tuis, quibus de diacono tuo conquestus es quod, immemor sacerdotalis 
loci tui et officii, ac ministerii sui oblitus, contumeliis et injuriis 
suis te exacerbaverit. Et tu quidem honorifice circa nos et pro solita 
tua humilitate
-----------------------------------------------------------
fecisti, ut malles de eo nobis conqueri, cum, pro episcopatus vigore et 
cathedrae auctoritate, haberes potestatem qua posses de illo statim vindicari, 
certus quod collegae tui omnes gratum haberemus quodcumque circa diaconum 
tuum contumeliosum sacerdotali potestate fecisses, habens circa hujusmodi 
homines praecepta divina, cum Dominus Deus in Deuteronomio dicat: Et homo 
quicumque fecerit in superbia ut non exaudiat sacerdotem aut judicem, quicumque 
fuerit in diebus illis, morietur homo ille, et omnis populus
-----------------------------------------------------------
audierit timebit, et non agent impie etiam nunc. Et ut sciamus hanc 
Dei vocem 113 cum vera et summa majestate ejus processisse ad honorandos 
ac vindicandos sacerdotes suos, cum adversus Aaron sacerdotem tres de ministris, 
Chore et Dathan et Abiron, ausi sunt superbisse et cervicem suam extollere 
et sacerdoti praeposito se adaequare, hiatu terrae absorpti ac devorati, 
poenas statim sacrilegae audaciae persolverunt. Nec soli illi, sed et caeteri 
ducenti quinquaginta qui eis comites ad audaciam fuerunt, prorumpente a 
Domino igne consumpti sunt, ut probaretur sacerdotes Dei ab eo qui sacerdotes 
facit vindicari. In libro quoque Regnorum, cum Samuel sacerdos a Judaeorum 
populo ob senectutem, sicut tu modo, contemneretur, exclamavit iratus Dominus 
et dixit:
-----------------------------------------------------------
Non te spreverunt, sed me spreverunt. Et ut hoc ulcisceretur, excitavit 
eis Saul regem, qui eos injuriis gravibus affligeret, et per omnes contumelias 
et poenas superbum populum calcaret et premeret, ut contemptus sacerdos 
de superbo populo ultione divina vindicaretur.
        

          II.
          Sed et Salomon in Spiritu sancto constitutus testatur et docet 
quae sit sacerdotalis auctoritas et potestas, dicens: Ex tota anima tua 
time Deum, et sacerdotes ejus sanctifica. Et iterum: Honora Deum ex tota 
anima tua, et honorifica sacerdotes ejus. Quorum praeceptorum memor 
beatus apostolus Paulus, secundum quod in Actibus Apostolorum legimus, 
cum ei diceretur: Sic insilis in sacerdotem Dei maledicendo, respondit 
et dixit: Nesciebam,
-----------------------------------------------------------
fratres, quia pontifex est. Scriptum est enim: Principem populi tui non 
maledices. Dominus etiam noster ipse Jesus Christus, rex et judex 
et Deus
-----------------------------------------------------------
noster, usque ad passionis diem servavit honorem pontificibus et sacerdotibus, 
quamvis illi nec timorem Dei nec agnitionem Christi servassent. Nam, cum 
leprosum emundasset, dixit illi: Vade, et monstra te sacerdoti, et offer 
donum. Humilitate ea qua nos quoque esse humiles docuit, sacerdotem 
adhuc appellabat quem sciebat esse sacrilegum. Item sub ictu passionis 
cum alapam accepisset, et ei diceretur, Sic respondes pontifici, nihil 
ille contumeliose locutus est in personam pontificis, sed magis innocentiam 
suam tuitus est dicens: Si male locutus sum, exprobra de malo. Si autem 
bene, quid me caedis? Quae omnia ab eo ideo facta sunt humiliter atque 
patienter ut nos humilitatis ac patientiae haberemus exemplum. Docuit enim 
sacerdotes
-----------------------------------------------------------
veros legitime et plene honorari, dum circa falsos sacerdotes ipse talis 
exstitit.
        

          III.
          Meminisse autem diaconi debent quoniam Apostolos, id est episcopos 
et praepositos, Dominus elegit, diaconos autem, post ascensum Domini in 
coelos, Apostoli sibi constituerunt episcopatus sui et Ecclesiae ministros. 
Quod si nos aliquid audere contra Deum possumus, qui episcopos facit, possunt 
et contra nos audere diaconi, a quibus fiunt. Et ideo oportet diaconum 
de quo scribis agere audaciae suae poenitentiam, et honorem sacerdotis 
agnoscere et episcopo praeposito suo plena humilitate satisfacere. Haec 
sunt enim initia haereticorum et ortus atque conatus schismaticorum male 
cogitantium, ut sibi placeant, ut praepositum superbo tumore contemnant. 
Sic de
-----------------------------------------------------------
Ecclesia receditur, sic altare profanum foris collocatur, sic contra pacem 
Christi et ordinationem atque unitatem Dei rebellatur. Quod si ultra te 
contumeliis
-----------------------------------------------------------
suis exacerbaverit et provocaverit, fungeris circa eum potestate honoris 
tui, ut eum vel deponas vel abstineas. Nam, si apostolus Paulus ad Timotheum 
scribens dixit: Juventutem tuam nemo despiciat, quanto magis tibi 
a collegis tuis dicendum est: « Senectutem tuam nemo despiciat. » Et quoniam114 
scripsisti quemdam cum eodem diacono tuo se miscuisse et superbiae ejus 
atque audaciae participem esse, hunc quoque, et si qui alii tales exstiterint 
et contra sacerdotem Dei fecerint, vel coercere poteris vel abstinere: 
nisi quod hortamur et monemus ut peccasse se potius intelligant et satisfaciant, 
et nos propositum nostrum tenere patiantur. Magis enim optamus et cupimus 
contumelias et injurias singulorum clementi patientia vincere, quam sacerdotali 
licentia
-----------------------------------------------------------
vindicare. Opto te, frater charissime, semper bene valere.
        
      


        EPISTOLA LXVI.AD CLERUM ET PLEBEM FURNIS CONSISTENTEM, DE 
VICTORE QUI FAUSTINUM PRESBYTERUM TUTOREM NOMINAVIT.
ARGUMENTUM.-- Cum, contra concilii episcoporum statutum, Geminius Victor 
testamento tutorem sive curatorem suum nominasset Geminium Faustinum presbyterum, 
prohibet pro illo offerri aut sacrificium pro dormitione illius celebrari; 
obiter, exemplo Leviticae tribus, deducens clericos molestiis saecularibus 
immiscere se non debere.

          I.

-----------------------------------------------------------
Cyprianus presbyteris et diaconibus et plebi Furnis consistentibus salutem. 
Graviter commoti sumus
-----------------------------------------------------------
ego et collegae mei qui praesentes aderant, et compresbyteri nostri qui 
nobis assidebant, fratres charissimi, cum cognovissemus quod Geminius Victor 
frater noster de saeculo excedens Geminium Faustinum presbyterum tutorem 
testamento suo nominaverit, cum jam pridem in concilio episcoporum statutum 
sit ne quis de clericis et Dei ministris tutorem vel curatorem testamento 
suo constituat, quando singuli divino sacerdotio honorati et in clerico 
ministerio constituti non nisi altari et sacrifieiis deservire et precibus 
atque orationibus vacare debeant. Scriptum est enim: Nemo militans Deo 
obligat se molestiis saecularibus, ut possit placere ei cui se probavit. 
Quod cum de omnibus dictum sit, quanto magis molestiis et laqueis saecularibus 
obligari non
-----------------------------------------------------------
debent qui divinis rebus et spiritalibus occupati, ab ecclesia recedere 
et ad terrenos et saeculares actus vacare non possunt? Cujus ordinationis 
et religionis formam levitae prius in lege tenuerunt, ut, cum terram dividerent 
et possessiones partirentur undecim tribus, Levitica tribus, quae templo 
et altari et ministeriis divinis vacabat, nihil de illa divisionis portione 
perciperet, sed, aliis terram colentibus, illa tantum Deum coleret, et 
ad victum atque alimentum suum ab undecim tribubus de fructibus qui nascebantur 
decimas perciperet. Quod totum fiebat de auctoritate et dispositione divina, 
ut qui operationibus divinis insistebant, in nulla re avocarentur, nec 
cogitare aut agere saecularia cogerentur. Quae nunc ratio et forma in clero 
tenetur, ut qui in Ecclesia Domini
-----------------------------------------------------------
ordinatione clerica promoventur, in nullo ab administratione divina avocentur, 
nec molestiis et negotiis
-----------------------------------------------------------
saecularibus alligentur, sed in honore sportulantium fratrum, tamquam decimas 
ex fructibus accipientes, ab altari et sacrificiis non recedant, sed die 
ac nocte coelestibus rebus et spiritualibus serviant.
        

          II.
          Quod episcopi antecessores nostri religiose considerantes et 
salubriter providentes, censuerunt ne quis frater excedens ad tutelam vel 
curam clericum nominaret, ac si quis hoc fecisset, non offerretur pro co, 
nec sacrificium pro dormitione ejus celebraretur. Neque enim apud altare 
Dei meretur nominari in sacerdotum prece qui ab altari sacerdotes et ministros 
voluit avocare. Et ideo Victor, cum, contra formam nuper in concilio a 
sacerdotibus datam, Geminium Faustinum presbyterum 115 ausus sit tutorem 
constituere, non est quod pro dormitione ejus apud
-----------------------------------------------------------
vos fiat oblatio, aut deprecatio aliqua nomine ejus in Ecclesia frequentetur, 
ut sacerdotum decretum religiose et necessarie factum servetur a nobis, 
simul et caeteris fratribus detur exemplum ne quis sacerdotes et ministros 
Dei altari ejus et Ecclesiae vacantes ad saeculares molestias devocet. 
Observari enim de caetero poterit ne ultra hoc fiat circa personam clericorum, 
si quod nunc factum est fuerit vindicatum. Opto vos, fratres charissimi, 
semper bene valere.
        
      


        EPISTOLA LXVII.AD STEPHANUM, DE MARCIANO ARELATENSI, QUI NOVATIANO 
CONSENSIT.

-----------------------------------------------------------
ARGUMENTUM.-- Cum Martianus, Arelatensis episcopus, Novatiani sectam secutus 
multos seduxisset, et se communione caeterorum episcoporum per schisma 
separasset, monet Stephanum, summum Pontificem, ut pro sua auctoritate, 
absente illo, alium in locum ejus substituat, et tum lapsis tum per illum 
seductis, acta poenitentia, pax detur, et ad Ecclesiam reditus concedatur.



        117 EPISTOLA LXVIII.AD CLERUM ET PLEBES IN HISPANIA CONSISTENTES, 
DE BASILIDE ET MARTIALE.


-----------------------------------------------------------

ARGUMENTUM.-- Cum Basilides et Martialis, episcopi, lapsi essent et libellis 
idololatriae contaminati, laudat Cyprianus cum coepiscopis clerum et plebem 
Hispaniarum, quod in locum eorum Sabinum et Felicem legitima electione 
substituissent; praesertim cum, juxta Cornelii statutum, episcopi lapsi 
ad poenitentiam quidem agendam admitti possent, sed a sacerdotali honore 
prohiberentur, obiter etiam quaedam attingens de veteri electionis episcoporum 
ritu. Sub
-----------------------------------------------------------
Stephano autem scriptam esse, contextus indicat.



        121 EPISTOLA LXIX.AD FLORENTIUM PUPIANUM, DE OBTRECTATORIBUS.
ARGUMENTUM.-- Purgat se apud Florentium Pupianum Cyprianus de variis ab 
illo objectis criminibus; et animi ejus levitatem arguit, quod tam temere 
obtrectatoribus crediderit. Ex eo autem quod dicit se jam tum sex annis 
episcopatu functum, satis constat sub Stephano scriptam.

          I.
          Cyprianus, qui et Thascius, Florentio, cui et Pupiano, fratri 
salutem. Ego te, frater, credideram tandem jam ad poenitentiam converti, 
quod in praeteritum
-----------------------------------------------------------
tam infanda, tam turpia, tam etiam gentilibus execranda aut audisses de 
nobis temere aut credidisses. Porro autem etiam nunc in litteris tuis animadverto 
eumdem te adhuc esse qui prius fueras, eadem te de nobis credere et in 
eo quod credideris perseverare, et, ne forte claritatis et martyrii tui 
dignitas nostra communicatione maculetur, in mores nostros diligenter inquirere, 
et post Deum judicem,
-----------------------------------------------------------
qui sacerdotes facit, te velle, non dicam de me (quantus enim ego sum)! 
sed de Dei et Christi judicio judicare. Hoc est in Deum non credere, hoc 
est rebellem adversus Christum et adversus Evangelium ejus existere, ut 
cum ille dicat: Nonne duo passeres asse vaeneunt? et neuter eorum cadit 
in terram sine Patris voluntate, et probet majestas ejus et veritas 
sine conscientia et permissu Dei etiam minora non fieri, tu existimes sacerdotes 
Dei sine conscientia ejus in Ecclesia ordinari? Nam credere quod indigni 
et incesti sint qui ordinantur, quid aliud est quam credere quod non a 
Deo nec per Deum sacerdotes ejus in Ecclesia constituantur?
        

          II.
          An putas majus esse de me meum quam Dei testimonium, cum Dominus 
ipse doceat et dicat testimonium
-----------------------------------------------------------
non esse verum si quis ipse de se testis existat, eo quod unusquisque utique 
sibi faveat, nec contra se aliquis infesta et adversa depromat, fides vero 
sincera sit veritatis, si in praedicationibus nostris alius sit praedicator 
ac testis: Si testimonium, inquit, dixero de me, testimonium meum non est 
verum. Alius est enim qui testis est de me. Quod si ipse Dominus, 
omnia postmodum judicaturus, noluit de testimonio suo sibi credi, sed maluit 
de judicio ac testimonio Dei Patris probari, quanto magis hoc servos ejus 
observare oportet, qui judicio ac testimonio Dei non probantur tantum, 
sed etiam gloriantur. Praevaluit autem apud te contra divinam sententiam 
et contra conscientiam nostram, fidei suae viribus nixam, inimicorum et 
malignorum
-----------------------------------------------------------
commentum, quasi apud lapsos et profanos et extra Ecclesiam positos, de 
quorum pectoribus excesserit Spiritus sanctus, esse aliud possit nisi mens 
prava et fallax lingua et odia venenata et sacrilega mendacia; quibus qui 
credit, cum illis necesse est inveniatur cum judicii dies venerit.
        

          III.
          Quod vero dixisti sacerdotes humiles esse debere,
-----------------------------------------------------------
quia et Dominus et Apostoli ejus humiles fuerunt, humilitatem meam et fratres 
omnes et gentiles quoque optime norunt et diligunt; et tu quoque noveras 
et diligebas, 122 cum adhuc in Ecclesia esses et mecum communicares. Quis 
autem nostrum longe est ab humilitate, utrumne ego, qui quotidie fratribus 
servio, et venientes ad Ecclesiam singulos benigne et cum voto et gaudio 
suscipio? an tu, qui te episcopum episcopi et judicem judicis ad tempus 
a Deo dati constituis? cum Dominus Deus in Deuteronomio dicat: Et homo 
quicumque fecerit in superbia ut non exaudiat sacerdotem aut judicem, quicumque 
fuerit in diebus illis, morietur homo ille, et omnis populus cum audierit 
timebit, et non agent impie etiam nunc. Et iterum ad Samuelem loquitur 
et dicit:
-----------------------------------------------------------
Non te spreverunt, sed me spreverunt. Et adhuc Dominus in Evangelio, 
cum ei dictum esset, Sic respondes Pontifici, custodiens et docens sacerdotalem 
honorem servari oportere, contra Pontificem nihil dixerit, sed innocentiam 
suam tantummodo purgans responderit dicens: Si male locutus sum, exprobra 
de malo. Si autem bene, quid me caedis? Item beatus Apostolus, cum 
ei dictum esset, Sic insilis iu sacerdotem Dei maledicendo, nihil 
contumeliose locutus sit adversus sacerdotem, quando et potuerit se constanter 
exerere adversus eos qui Dominum crucifixissent et qui jam Deum et Christum 
et templum et sacerdotium perdidissent; sed, quamvis in falsis et spoliatis 
sacerdotibus umbram tamen ipsam inanem sacerdotalis
-----------------------------------------------------------
nominis cogitans dixerit: Nesciebam, fratres, quia pontifex est. Scriptum 
est enim: Principem populi tui non maledices.
        

          IV.
          Nisi si sacerdos tibi fui ante persecutionem, quando mecum communicabas, 
post persecutionem sacerdos esse desivi. Persecutio enim veniens te ad 
summam martyrii sublimitatem provexit, me autem
-----------------------------------------------------------
proscriptionis onere depressit, cum publice legeretur: « Si quis tenet 
vel possidet de bonis Caecilii Cypriani episcopi Christianorum; » ut etiam 
qui non credebant Deo episcopum constituenti, vel diabolo crederent episcopum 
proscribenti. Nec haec jacto, sed dolens profero, cum te judicem Dei constituas 
et Christi, qui dicit ad Apostolos, ac per hoc ad omnes praepositos qui 
Apostolis vicaria ordinatione succedunt: Qui audit vos, me audit; et qui 
me audit, audit cum qui me misit. Et qui rejicit vos, me rejicit et eum 
qui me misit.
        

          V.
          Inde enim schismata et haereses obortae sunt et oriuntur, dum 
episcopus, qui unus est et Ecclesiae praeest, superba quorumdam praesumptione 
contemnitur, et homo dignatione Dei honoratus indignus hominibus
-----------------------------------------------------------
judicatur. Quis enim hic est superbiae tumor, quae arrogantia animi, quae 
mentis inflatio, ad cognitionem suam praepositos et sacerdotes vocare, 
ac nisi apud te purgati fuerimus et sententia tua absoluti, ecce jam sex 
annis nec fraternitas habuerit episcopum, nec plebs praepositum, nec grex 
pasotrem, nec Ecclesia gubernatorem, nec Christus antistitem, nec Deus 
sacerdotem. Subveniat Pupianus et sententiam dicat et judicium Dei et Christi 
in acceptum referat, ne tantus fidelium numerus, qui sub nobis arcessitus 
est, sine spe salutis et pacis exisse videatur, nec novus credentium populus 
nullam per nos consecutus esse Baptismi et Spiritus sancti gratiam
-----------------------------------------------------------
judicetur, ne tot lapsis et poenitentibus pax data et communicatio nostra 
examinatione concessa judicii tui auctoritate solvatur. Annue aliquando 
et dignare pronuntiare de nobis et episcopatum nostrum cognitionis tuae 
auctoritate firmare, ut Deus et Christus ejus agere tibi gratias possint 
quod per te sit antistes et rector altari eorum pariter et plebi restitutus.
        

          VI.
          Apes habent regem et ducem pecudes, et ei fidem servant: latrones 
mancipi obsequio pleno123 humilitatis obtemperant. Quanto simpliciores 
et meliores vobis sunt brutae pecudes et muta animalia, et cruenti licet 
ac furentes inter gladios atque inter arma praedones? Praepositus illic 
agnoscitur et timetur quem non sententia divina constituit, sed in quem
-----------------------------------------------------------
factio perdita et nocens caterva consensit.
        

          VII.
          Dixisti sane scrupulum tibi esse tollendum de animo, in quem 
incidisti. Incidisti, sed tua credulitate irreligiosa; incidisti, sed tua 
mente et voluntate sacrilega, dum incesta, dum impia, dum nefanda contra 
fratrem, contra sacerdotem facile audis, libenter credis, aliena mendacia 
quasi propria et privata defendis; nec recordaris scriptum esse: Sepi aures 
tuas spinis, et noli audire linguam nequam. Et iterum: Malus obaudit 
linguae iniquorum, justus autem non intendit labiis mendacibus. Quare 
in hunc scrupulum non inciderunt martyres sancto Spiritu pleni et ad conspectum
-----------------------------------------------------------
Dei et Christi ejus passione jam proximi, qui ad Cyprianum episcopum litteras 
de carcere direxerunt, sacerdotem Dei agnoscentes et contestantes ei. Quare 
in hunc scrupulum non inciderunt tot episcopi collegae mei, qui vel cum 
de medio recederent proscripti sunt, vel apprehensi in carcerem conjecti 
et in catenis fuerunt, aut qui, in exilium relegati, illustri itinere ad 
Dominum profecti sunt, aut qui quibusdam locis animadversi coelestes coronas 
de Domini clarificatione sumpserunt. Quare in hunc scrupulum non inciderunt 
de plebe ista nostra quae apud nos est, et nobis de Dei dignatione commissa 
est, tot confessores quaestionati et torti et insignium vulnerum et cicatricum 
memoria gloriosi, tot virgines integrae, tot laudabiles viduae, ecclesiae 
denique universae per totum
-----------------------------------------------------------
mundum nobiscum unitatis vinculo copulatae? Nisi si omnes isti communicantes 
mecum, secundum quod scripsisti, polluto nostro ore polluti sunt et spem 
vitae aeternae communicationis nostrae contagione perdiderunt. Pupianus 
solus integer, inviolatus, sanctus, pudicus, qui nobis miscere se noluit, 
in paradiso atque in regno coelorum solus habitabit.
        

          VIII.
          Scripsisti quoque quod Ecclesia nunc propter me portionem sui 
in disperso habeat, quando omnis Ecclesiae populus et collectus sit et 
adunatus et individua concordia sibi junctus, soli illi foris remanserint 
qui, etsi intus essent, ejiciendi fuerant, nec patiatur Dominus, populi 
sui protector et tutor, triticum de area sua diripi, sed solae possint 
paleae de Ecclesia separari, quando et Apostolus dicat:
-----------------------------------------------------------
Quid enim si exciderunt a fide quidam illorum?
-----------------------------------------------------------
Numquid infidelitas illorum fidem Dei evacuavit? Absit. Est enim Deus verax, 
omnis autem homo mendax. Et Dominus quoque in Evangelio, cum eum loquentem 
discipuli derelinquerent, conversus ad duodecim dixit: Numquid et vos vultis 
ire? Respondit ei Petrus dicens: Domine, ad quem ibimus? Verbum vitae aeternae 
habes: et nos credimus et cognovimus quoniam tu ' es Filius Dei vivi. 
Loquitur illic Petrus, super quem aedificanda fuerat Ecclesia, Ecclesiae 
nomine docens et ostendens quia, etsi contumax ac superba obaudire nolentium 
multitudo discedat, Ecclesia tamen a Christo non recedit, et illi sunt 
Ecclesia plebs sacerdoti adunata et pastori suo grex adhaerens. Unde scire 
debes episcopum in Ecclesia esse et Ecclesiam in episcopo,
-----------------------------------------------------------
et si quis cum episcopo non sit, in Ecclesia non esse; et frustra sibi 
blandiri eos qui pacem cum sacerdotibus Dei non habentes obrepunt et latenter 
apud quosdam communicare se credunt, quando Ecclesia, quae catholica et 
una est, scissa non sit neque divisa, sed sit utique connexa et cohaerentium124 
sibi invicem sacerdotum glutino copulata.
        

          IX.
          Quamobrem, frater, si majestatem Dei, qui sacerdotes ordinat, 
cogitaveris; si Christum, qui arbitrio et nutu ac praesentia sua et praepositos 
ipsos et Ecclesiam cum praepositis gubernat, aliquando respexeris, si de 
innocentia sacerdotum, non humano odio, sed divino judicio credideris, 
si temeritatis et superbiae atque insolentiae tuae agere vel sero poenitentiam 
coeperis, si Deo et Christo ejus, quibus servio
-----------------------------------------------------------
et quibus puro atque immaculato ore sacrificia
-----------------------------------------------------------
et in persecutione pariter et in pace indesinenter offero, plenissime satisfeceris, 
communicationis tuae poterimus habere rationem, manente tamen apud nos 
divinae censurae respectu et metu, ut prius Dominum meum consulam an tibi 
pacem dari et te ad communicationem Ecclesiae suae admitti sua ostensione 
et admonitione permittat.
        

          X.
          Memini enim quid jam mihi sit ostensum, immo quid sit servo obsequenti 
et timenti de Dominica et Divina auctoritate praeceptum; qui, inter caetera 
quae ostendere et revelare dignatus est, et hoc addidit: « Itaque qui Christo 
non credit sacerdotem facienti, et postea credere incipiet sacerdotem vindicanti. 
» Quamquam sciam somnia ridicula et visiones ineptas quibusdam videri, 
sed utique illis
-----------------------------------------------------------
qui malunt contra sacerdotes credere quam sacerdoti. Sed nihil mirum, quando 
de Joseph fratres sui dixerunt: Ecce somniator ille venit: nunc ergo venite, 
occidamus illum, et somniator postea quod somniaverat consecutus sit, 
et occisores ac venditores confusi sint; ut qui verbis prius non credidissent, 
factis postmodum crederent. De iis autem quae tu egisti vel in persecutione 
vel in pace stultum est ut velim te judicare, quando tu magis judicem te 
nostri constitueris. Haec pro animi mei pura conscientia et pro Domini 
et Dei mei fiducia rescripsi. Habes tu litteras meas, et ego tuas. In die 
judicii ante tribunal Christi utrumque recitabitur .
        
      


        EPISTOLA LXX.AD JANUARIUM ET CAETEROS EPISCOPOS NUMIDAS, DE 
BAPTIZANDIS HAERETICIS.


-----------------------------------------------------------

ARGUMENTUM.-- Argumentum hujus et sequentis epistolae habes tertia post 
hanc epistola ad Stephanum in haec verba: « Baptismum non esse quo haeretici 
utuntur, nec quemquam apud eos qui Christo adversantur per gratiam Christi 
posse proficere, diligenter nuper expressum est in epistola quae ad Quintum, 
collegam nostrum in Mauritania constitutum super ea rescripta est; item 
in litteris quas collegae nostri ad episcopos in Numidia praesidentes ante 
fecerunt, cujus utriusque epistolae exempla subdidi. »
-----------------------------------------------------------
Utriusque etiam fit mentio in epistola ad Jubaianum, et hujus epistola 
sequenti.



        126 EPISTOLA LXXI.AD QUINTUM, DE HAERETICIS BAPTIZANDIS.
ARGUMENTUM.-- Respondetur Quinto, in Mauritania episcopo, consulenti de 
haereticis baptizandis.

          I.
          Cyprianus Quinto fratri salutem. Retulit ad me, frater charissime, 
Lucianus compresbyter noster te desiderasse ut significaremus tibi quid 
sentiamus de his qui apud haereticos et schismaticos baptizati videntur. 
De qua re quid nuper in concilio plurimi coepiscopi, cum compresbyteris 
qui aderant, censuerimus
-----------------------------------------------------------
ut scires, ejusdem epistolae exemplum tibi misi. Nescio etenim qua praesumptione 
ducuntur quidam de collegis nostris, ut putent eos qui apud haereticos 
tincti sunt, quando ad nos venerint, baptizari non oportere, eo quod dicant 
unum Baptisma esse: quod unum scilicet ideo est, quia Ecclesia una est, 
et esse Baptisma extra Ecclesiam non potest. Nam, cum duo baptismata esse 
non possint, si haeretici vere baptizant, ipsi habent baptisma. Et qui 
hoc illis patrocinium de auctoritate sua praestat, cedit illis et consentit 
ut hostis et adversarius Christi habere videatur abluendi et purificandi 
et sanctificandi hominis potestatem. Nos autem dicimus eos qui inde veniunt 
non rebaptizari apud nos, sed baptizari. Neque enim accipiunt illic aliquid
-----------------------------------------------------------
ubi nihil est; sed veniunt ad nos ut hic accipiant ubi et gratia et veritas 
omnis est, quia et gratia et veritas una est. Porro autem quidam de collegis 
nostris malunt haereticis honorem dare quam nobis consentire; et dum, unius 
Baptismi asseveratione, baptizare venientes nolunt, sic aut duo baptismata 
ipsi faciunt, dum et apud haereticos baptisma esse dicunt, aut certe, quod 
est gravius, haereticorum sordidam et profanam tinctionem vero et unico 
et legitimo Ecclesiae catholicae Baptismo praeponere et praeferre contendunt, 
non considerantes scriptum esse: Qui baptizatur a mortuo, quid proficit 
lavatio ejus? Manifestum est autem eos qui non sunt in Ecclesia Christi 
inter mortuos computari, nec posse ab eo vivificari alterum 127 qui
-----------------------------------------------------------
ipse non vivat, quando una sit Ecclesia, quae vitae aeternae gratiam consecuta 
et vivit in aeternum et vivificat Dei populum.
        

          II.
          Et dicunt se in hoc veterem consuetudinem sequi, quando apud 
veteres haereseos et schismatum prima adhuc fuerint initia, ut hi illic 
essent qui de Ecclesia recedebant, et hic baptizati prius fuerant;
-----------------------------------------------------------
quos tunc tamen, ad Ecclesiam revertentes et poenitentiam agentes, necesse 
non erat baptizare. Quod nos quoque hodie observamus, ut quos constet hic 
baptizatos esse et a nobis ad haereticos transiisse, si postmodum, peccato 
suo cognito et errore digesto, ad veritatem et matricem redeant, satis 
sit in poenitentiam manum imponere; ut quia ovis jam fuerat, hanc ovem 
abalienatam et errabundam in ovile suum pastor recipiat. Si autem qui ab 
haereticis venit, baptizatus in Ecclesia prius non fuit, sed alienus in 
totum et profanus venit, baptizandus est ut ovis fiat, quia una est aqua 
in Ecclesia sancta quae oves faciat. Et idcirco, quia nihil potest esse 
commune mendacio et veritati, tenebris et luci, morti et immortalitati, 
antichristo et Christo,
-----------------------------------------------------------
per omnia debemus Ecclesiae catholicae unitatem tenere, nec in aliquo fidei 
et veritatis hostibus cedere.
        

          III.
          Non est autem de consuetudine praescribendum, sed ratione vincendum. 
Nam nec Petrus, quem primum Dominus elegit, et super quem aedificavit Ecclesiam 
suam, cum secum Paulus de circumcisione postmodum disceptaret, vindicavit 
sibi aliquid insolenter aut arroganter assumpsit, ut diceret se primatum 
tenere et obtemperari a novellis et posteris sibi potius oportere. Nec 
despexit Paulum quod Ecclesiae prius persecutor fuisset, sed consilium 
veritatis admisit, et rationi legitimae quam Paulus vindicabat facile consensit; 
documentum scilicet nobis et concordiae et patientiae tribuens, ut non 
pertinaciter nostra amemus, sed quae aliquando
-----------------------------------------------------------
a fratribus et collegis nostris utiliter et salubriter suggeruntur, si 
sint vera et legitima, ipsa potius nostra ducamus. Cui rei Paulus quoque 
prospiciens, et concordiae et paci fideliter consulens, in epistola sua 
posuit dicens: Prophetae autem duo aut tres loquantur, et caeteri examinent. 
Si autem alii revelatum fuerit sedenti, ille prior taceat.
-----------------------------------------------------------
Qua in parte docuit et ostendit multa singulis in melius revelari, et debere 
unumquemque, non pro eo quod semel imbiberat et tenebat pertinaciter congredi, 
sed, si quid melius et utilius extiterit, libenter amplecti. Non enim vincimur 
quando offeruntur nobis meliora, sed instruimur, maxime in his quae ad 
Ecclesiae unitatem pertinent et spei ac fidei nostrae veritatem; ut nos 
sacerdotes Dei, et Ecclesiae ejus de ipsius dignatione praepositi sciamus 
remissam peccatorum non nisi in Ecclesia dari posse, nec posse adversarios 
Christi quidquam sibi circa ejus gratiam vindicare.
        

          IV.
          Quod quidem et Agrippinus, bonae memoriae vir, cum caeteris coepiscopis 
suis qui illo in tempore in provincia Africa et Numidia Ecclesiam Domini 
gubernabant, statuit et librato consilii communis
-----------------------------------------------------------
examine firmavit. Quorum sententiam et religiosam et legitimam et salutarem, 
fidei et Ecclesiae catholicae congruentem, nos etiam secuti sumus. Et quales 
super hac re litteras fecerimus ut scires, exemplum earum ad notitiam tam 
tuam quam coepiscoporum nostrorum qui illic sunt, pro communi dilectione, 
transmisimus. Opto te, frater charissime, semper bene valere.
        
      


        128 EPISTOLA LXXII.AD STEPHANUM PAPAM, DE CONCILIO.
ARGUMENTUM.-- Cyprianus cum collegis in concilio
-----------------------------------------------------------
quodam, nuntiat Stephano Romano Pontifici, a sese statutum esse, tum ut 
ab haereticis ad Ecclesiam revertentes baptizentur, tum ut alia conditione 
non
-----------------------------------------------------------
recipiantur episcopi aut presbyteri ab iisdem venientes, quam ut communicarent 
iaici.



        129 EPISTOLA LXXIII.AD JUBAIANUM, DE HAERETICIS BAPTIZANDIS.
ARGUMENTUM hujus epistolae habes initio synodi Carthagin., supra tom. III, 
in haec verba: Cyprianus dixit: « Audistis, collegae dilectissimi, quid 
mihi Jubaianus coepiscopus noster scripserit, consulens mediocritatem nostram 
de illicito et profano haereticorum baptismo, et quid ego ei rescripserim, 
censens scilicet quod semel atque iterum et saepe censuimus,
-----------------------------------------------------------
haereticos ad Ecclesiam venientes, Ecclesiae Baptismo sanctificari et baptizari 
oportere. » Pertinet itaque etiam haec ad errorem Cypriani et coepiscoporum.

      


        138 EPISTOLA LXXIV.AD POMPEIUM CONTRA EPISTOLAM STEPHANI DE 
HAERETICIS BAPTIZANDIS.
ARGUMENTUM hujus Epistolae istud est apud D. Augustin. lib. V contra Donatist., 
cap. 23: « Ad Pompeium inquit etiam scribit Cyprianus de hac eadem
-----------------------------------------------------------
re, ubi aperte indicat Stephanum, quem Romanae Ecclesiae episcopum tunc 
fuisse didicimus, non solum sibi ad ista non consensisse, verum etiam
-----------------------------------------------------------
contra scripsisse atque praecepisse. » De qua rursum cap. 25: « Jam illa 
quae in Stephanum iratus effudit retractare nolo, quia et opus non est; 
eadem quippe ipsa dicuntur quae jam satis discussa sunt: et ea praeterire 
melius est, quae periculum perniciosae dissensionis habuerunt. Stephanus 
autem et abstinendos putaverat qui de suscipiendis haereticis priscam consuetudinem 
convellere conarentur. Iste autem quaestionis ipsius difficultate permotus, 
et sanctis charitatis visceribus largissime praeditus, in unitate eis manendum 
qui diversa sentirent. Ita quamvis commotius, sed tamen fraterne indignetur, 
vicit tamen pax Christi in cordibus eorum, ut in tali discrepatione nullum 
inter eos malum schismatis oriretur. » Hactenus ille; quae
-----------------------------------------------------------
prolixius citavimus, eo quod antidoti sint loco, adversus eos qui hinc 
schisma suum a Romano Pontifice confirmare nituntur.--Hanc autem epistolam, 
ut et praecedentem, inter ejusdem rebaptizantium dissidii instrumenta reperies, 
eod. t. III. 



        142 EPISTOLA LXXV.FIRMILIANI, EPISCOPI CAESAREAE CAPPADOCIAE, 
AD CYPRIANUM, CONTRA EPISTOLAM STEPHANI.
ARGUMENTUM.-- Argumenti prorsus ejusdem est cum praecedenti, sed paulo 
vehementius et acerbius quam episcopum deceat scripta, ea potissimum, quantum 
suspicor, de causa, quod ad Firmilianum, Helenum et caeteros illarum partium 
episcopos Stephanus aliam quoque
-----------------------------------------------------------
epistolam scripserat, se illis non communicaturum quamdiu in ea sententia 
de baptizandis haereticis persisterent: uti ex Epistola Dionysii Alexandrini 
ad Xistum Stephani successorem docet Eusebius Hist. Eccles., lib. VII, 
c. 4. Atque adeo fortassis consultius foret, nunquam editam fuisse hanc 
Epistolam, ita ut putem consulto illam omisisse Manutium. Verum quum a 
Morellio evulgata sit, praetermittere nolui: tum quod res quasdam memorandas 
contineat, tum quod Antidoti loco esse queant verba Epistolae dicti Dionysii 
ad Stephanum, quam habet dicti lib. c. 3 Eusebius, et repetit latius Nicephorus 
Hist. Eccles. lib. VI, c. 7, ex quibus Palinodiam illum (quod aiunt) cecinisse 
constat: « Scito (inquit) frater, orientales atque etiam ulteriores ecclesias, 
quae
-----------------------------------------------------------
antea dissidebant, ad unitatem esse reductas, omnesque utique earum antistites 
unanimes et consentientes, supra modum de pace et concordia quae praeter 
expectationem accidit laetari: Demetrianum in primis Antiochenum, Theoctistum 
Caesariensem, Mazabenem Eliensem Alexandri defuncti successorem, Marinum 
Tyrium, Heliodorum Laodicensem qui in locum Thelymedris surrogatus est, 
Helenum Tharsensem, et ecclesias Ciliciae omnes,
-----------------------------------------------------------
Firmilianum, et Cappadociam omnem. Praecipuos enim Episcoporum nominavi, 
ne epistola longior fiat. neve multis verbis sim molestior. Sed et universae 
Syriae et Arabiae, Mesoptamia ipsa, Pontus, Bythinia: et (ut semel dicam) 
exultant, ubique omnes, concordia et fraterna charitate glorificantes Deum. 
» Hactenus Dionysius. Cui similia videre est apud D. Hieronymum contra 
Luciferianos, et apud D. Aug., l. III contra Cresc. Gramm., c. 1, 2 et 
3, ubi ex ipsa confessione Donatistarum refert, Orientales Episcopos rescidisse 
seu potius correxisse suum judicium, quo eis placuerat, de ista Baptismi 
quaestione Cypriano et Africano Concilio consentire oportere.--De hujus 
caeterarumque Epistolarum quae ad litem rebaptizantium pertinent, indole, 
authentia
-----------------------------------------------------------
auctoritate et tenore vide sis quae tomo praecedenti disputantur. 



        151 EPISTOLA LXXVI.AD MAGNUM DE BAPTIZANDIS NOVATIANIS ET 
DE IIS QUI IN LECTO GRATIAM CONSEQUUNTUR.
ARGUMENTUM.-- Prior Epistolae pars ejusdem est argumenti cum praecedentibus 
praeterquam quod hic inculcat de Novatianis quod in genere prius de omnibus 
haereticis dixerat; obiter etiam insinuans successionem legitimam in Cathedra 
Petri, notam esse qua cognosci possit Ecclesia. Secunda parte (quam hactenus 
perperam pro alia Epistola editam titulus
-----------------------------------------------------------
satis indicat) aeque verum Baptismum esse docet, qui per aspersionem in 
lecto fit, atque qui per immersionem fit in Ecclesia. Vide tom. III, col.



        158 EPISTOLA LXXVII.AD NEMESIANUM ET CAETEROS MARTYRAS IN 
METALLO CONSTITUTOS.
ARGUMENTUM.-- Miris praeconiis effert martyres ad metallum damnatos, singulis 
tormentis singula solatia pulchra antithesi opponens. In exilio autem scriptam 
colligere est, ex illis verbis: Nisi me ob confessionem nominis relegatum 
praefiniti termini arcerent.

          I.
          Cyprianus Nemesiano, Felici, Lucio, alteri Felici,
-----------------------------------------------------------
Litteo, Poliano, Victori, Juderi Dativo coepiscopis, item compresbyteris 
et diaconibus, et caeteris fratribus in metallo constitutis martyribus 
Dei patris omnipotentis et Jesu Christi Domini et Dei conservatoris nostri 
aeternam salutem. Gloria quidem vestra poscebat, beatissimi ac dilectissimi 
fratres, ut ad conspectum atque ad complexum vestrum venire ipse deberem, 
nisi me quoque ob confessionem nominis relegatum praefiniti loci termini 
coercerent. Sed
-----------------------------------------------------------
quomodo possum repraesento me vobis, et ad vos, etiamsi corpore et gressu 
venire non datur, dilectione tamen et spiritu venio, exprimens litteris 
animum meum, quo in istis virtutibus et laudibus vestris laetus exulto, 
participem me computans vobis, etsi non passione corporis, consortio charitatis. 
An ego possim tacere et vocem meam silentio premere cum de charissimis 
meis tam multa et gloriosa cognoscam quibus vos divina dignatio honoravit, 
ut ex vobis pars jam martyrii sui consummatione praecesserit meritorum 
suorum coronam de Domino receptura, pars adhuc in carcerum claustris sive 
in metallis et vinculis demoretur, exhibens per ipsas suppliciorum moras 
corroborandis fratribus et armandis majora documenta, ad meritorum titulos 
ampliores
-----------------------------------------------------------
tormentorum tarditate proficiens, habitura tot mercedes in coelestibus 
praemiis quot nunc dies numerat in poenis? Quae quidem vobis, fortissimi 
ac beatissimi fratres, pro merito religionis ac fidei vestrae accidisse 
non miror, ut vos sic Dominus ad gloriarum sublime fastigium clarificationis 
suae honore provexerit, qui semper in Ecclesia ejus custodito fidei tenore 
viguistis, conservantes firmiter Dominica mandata, in simplicitate innocentiam, 
in charitate concordiam, modestiam in humilitate, diligentiam in administratione, 
vigilantiam in adjuvandis laborantibus, misericordiam in fovendis pauperibus, 
in defendenda veritate constantiam, in disciplinae severitate censuram. 
Ac, ne aliquid ad exemplum bonorum factorum deesset in vobis, etiam in 
confessione nunc
-----------------------------------------------------------
159 vocis et passione corporis fratrum mentes ad divina martyria provocatis, 
duces vos exhibendo virtutis, ut, dum grex pastores suos sequitur et quod 
fieri a praepositis cernit imitatur, paribus obsequiorum meritis a Domino 
coronetur.
-----------------------------------------------------------

        


          II.
          Quod autem, fustibus caesi prius graviter et afflicti, per ejusmodi 
poenas initiastis confessionis vestrae gloriosa primordia, execranda nobis 
ista res non est. Neque enim ad fustes christianum corpus expavit, cujus 
est spes omnis in ligno. Sacramentum salutis suae Christi servus agnovit. 
Redemptus ligno ad vitam aeternam ligno provectus est ad coronam. Quid 
vero mirum si vasa aurea et argentea in metallum, id est auri et argenti 
domicilium, dati estis, nisi quod nunc metallorum natura conversa est, 
locaque quae aurum et argentum dare ante consueverant, accipere coeperunt. 
Imposuerunt quoque compedes pedibus vestris, et membra felicia ac Dei templa 
infamibus vinculis ligaverunt, quasi cum corpore ligetur et spiritus, aut 
aurum vestrum ferri
-----------------------------------------------------------
contagione maculetur. Dicatis Deo hominibus et fidem suam religiosa virtute 
testantibus ornamenta sunt ista, non vincula; nec Christianorum pedes ad 
infamiam copulant, sed clarificant ad coronam. O pedes feliciter vincti, 
qui non a fabro sed a Domino resolvuntur! o pedes feliciter vincti, qui 
in itinere salutari ad paradisum diriguntur! o pedes in saeculo ad praesens 
legati, ut sint semper apud Dominum liberi! o pedes compedibus et traversariis 
interim cunctabundi, sed celeriter ad Christum glorioso itinere cursuri! 
Quantum vult hic vel invida crudelitas vel maligna, nexibus vos suis et 
vinculis teneat, cito a terris et poenis istis ad coelorum regna venietis. 
Non fovetur in metallis lecto et culcitris corpus, sed refrigerio et solatio 
Christi fovetur. Humi jacent
-----------------------------------------------------------
fessa laboribus viscera; sed poena non est cum Christo jacere. Squalent 
sine balneis membra situ et sorde deformia; sed spiritaliter intus abluitur 
quod foris carnaliter sordidatur. Panis illic exiguus: at non in solo pane 
vivit homo, sed in sermone Dei
-----------------------------------------------------------
. Vestis algentibus deest; sed qui Christum induit, et vestitus abundanter 
et cultus est. Semitonsi capitis capillus horrescit; sed, cum sit caput 
viri Christus, qualecumque illud caput deceat necesse est quod ob Domini 
nomen insigne est. Omnis ista deformitas detestabilis et tetra gentilibus, 
quali splendore pensabitur? Saecularis haec et brevis poena quam clari 
et aeterni honoris mercede mutabitur, cum, secundum beati Apostoli vocem 
transformaverit Dominus corpus humilitatis nostrae conformatum corpori 
claritatis suae?
        

          III.
          Sed nec in illo, fratres dilectissimi, aliqua potest aut religionis 
aut fidei jactura sentiri quod illic nunc sacerdotibus Dei facultas non 
datur offerendi et celebrandi sacrificia divina. Celebratis, immo atque 
offertis sacrificium
-----------------------------------------------------------
Deo et pretiosum pariter et gloriosum et plurimum vobis ad retributionem 
praemiorum coelestium profuturum, cum Scriptura divina loquatur et dicat: 
Sacrificium Deo spiritus contribulatus, cor contritum et humiliatum Deus 
non despicit. Hoc vos sacrificium Deo offertis, hoc sacrificium sine 
intermissione die ac nocte celebratis, hostiae facti Deo, et vosmetipsos 
sanctas atque immaculatas victimas exhibentes, sicut Apostolus adhortatur 
et dicit: Oro ergo vos, fratres, per misericordiam Dei, ut constituatis 
corpora vestra hostiam vivam, sanctam, placentem Deo, nec configuremini 
saeculo huic, sed transformemini in renovatione sensus, ad probandum quae 
sit voluntas Dei bona et placens et perfecta.
        

          IV.
          Hoc est enim quod praecipue Deo placeat, hoc
-----------------------------------------------------------
est in quo majoribus 160 meritis ad promerendam voluntatem Dei opera nostra 
proveniant; hoc est quod solum Domino de beneficiis ejus grandibus et salutaribus 
fidei ac devotionis nostrae obsequia retribuant, praedicante in Psalmis 
et contestante Spiritu sancto: Quid retribuam, inquit, Domino pro omnibus 
quae tribuit mihi? Calicem salutaris accipiam, et nomen Domini invocabo. 
Pretiosa in conspectu Domini
-----------------------------------------------------------
mors justorum ejus. Quis non libenter et prompte calicem salutis accipiat? 
quis non appetat gaudebundus et laetus in quo aliquid et ipse Domino suo 
retribuat? quis non pretiosam in conspectu Domini mortem fortiter et constanter 
excipiat, placiturus ejus oculis qui nos in congressione nominis sui constitutos 
desuper spectans, volentes comprobat, adjuvat dimicantes, vincentes coronat, 
retributione bonitatis ac pietatis paternae remunerans in nobis quidquid 
ipse praestitit, et honorans quod ipse perfecit?
        

          V.
          Ipsius enim esse quod vincimus et quod ad maximi certaminis palmam, 
subacto adversario, pervenimus declarat et docet Dominus in Evangelio suo 
dicens: Cum autem vos tradiderint, nolite cogitare
-----------------------------------------------------------
quomodo aut quid loquamini; dabitur enim vobis in illa hora quid loquamini. 
Non enim vos estis qui loquimini, sed Spiritus Patris vestri qui loquitur 
in vobis. Et iterum: Ponite in cordibus vestris non praemeditari excusare. 
Ego enim dabo vobis os et sapientiam cui non poterunt resistere adversarii 
vestri. In quo quidem et credentium magna fiducia est et culpa gravissima 
perfidorum non credere ei qui se opem suam daturum confitentibus pollicetur, 
nec rursus eumdem timere qui aeternam poenam negantibus comminatur.
        

          VI.
          Quae vos omnia, fortissimi ac fidelissimi milites Christi, insinuastis 
fratribus nostris, implentes factis quod verbis ante docuistis, futuri 
maximi in regno coelorum, pollicente Domino et dicente: Qui
-----------------------------------------------------------
fecerit et sic docuerit, maximus vocabitur in regno coelorum. Denique 
exemplum vestrum secuta, multiplex plebis portio confessa est vobiscum 
pariter et pariter coronata est, connexa vobis vinculo fortissimae charitatis, 
et a praepositis suis nec carcere nec metallis separata. Cujus numero nec 
virgines desunt, quibus ad sexagenarium fructum centenus accessit, 
quasque ad coelestem coronam
-----------------------------------------------------------
gloria gemina provexit. In pueris quoque virtus major aetate annos suos 
confessionis laude transcendit, ut martyrii vestri beatum gregem et sexus 
et aetas omnis ornaret.
        

          VII.
          Qui nunc vobis, dilectissimi fratres, conscientiae victricis 
vigor, quae sublimitas animi, quae in sensu exultantia, qui triumphus in 
pectore, unumquemque vestrum stare ad promissum Dei praemium, de judicio 
Dei esse securum, ambulare in metallis, captivo quidem corpore, sed corde 
regnante, scire Christum secum esse praesentem, gaudentem tolerantia servorum 
suorum per vestigia et vias suas ad regna aeterna gradientium? Exspectatis 
quotidie laeti profectionis vestrae salutarem diem, et jam jamque de saeculo 
recessuri, ad martyrum munera
-----------------------------------------------------------
et domicilia divina properatis, post has mundi tenebras visuri candidissimam 
lucem, et accepturi majorem passionibus omnibus et conflictationibus claritatem, 
Apostolo contestante et dicente: Non sunt condignae passiones hujus temporis 
ad superventuram claritatem quae revelabitur in nobis. Plane, quia 
nunc vobis in precibus efficacior sermo est, et ad impetrandum quod in 
pressuris petitur facilior oratio est, petite impensius et rogate ut confessionem 
omnium nostrum dignatio divina consummet, ut de istis tenebris et laqueis 
mundi nos quoque vobiscum integros et gloriosos Deus liberet, ut qui charitatis 
161 et pacis vinculo copulati contra haereticorum injurias et pressuras 
gentilium simul stetimus pariter in regnis coelestibus gaudeamus. Opto 
vos,
-----------------------------------------------------------
beatissimi ac dilectissimi fratres, in Domino bene valere et nostri semper 
et ubique meminisse.
        
      


        EPISTOLA LXXVIII.NEMESIANI, DATIVI, FELIGIS ET VICTORIS RESPONSUM 
AD CYPRIANUM.


-----------------------------------------------------------

ARGUMENTUM.-- Epistola haec et duae sequentes nihil aliud quam responsa 
continent ad epistolam praecedentem, utpote quae gratiarum actionem continent, 
tum pro consolatione litteraria, tum pro subsidio una misso. Ex eo autem 
quod tres diversae epistolae rescriptae sunt ad unicam Cypriani, colligere 
est in diversis metalli fodinis constitutos fuisse episcopos qui eas scribunt. 
Quod confirmat Epistola LXXX, ubi certi metalli fit mentio.
-----------------------------------------------------------



          I.
          Cypriano fratri Nemesianus, Dativus Felix, et Victor in Domino 
aeternam salutem. Semper magnis sensibus pro temporis conditione litteris 
tuis locutus es, Cypriane dilectissime; quibus assidue lectis et pravi 
corriguntur et bonae fidei homines corroborantur. Dum enim non desinis 
tractatibus tuis sacramenta nudare, sic nos in fide facis crescere et de 
saeculo homines ad credulitatem accedere. Nam quaecumque bona in multis 
libris tuis intulisti, nescius ipsum te nobis designasti; es enim omnibus 
hominibus in tractatu major, in sermone facundior, in consilio sapientior, 
in patientia simplicior, in operibus largior, in abstinentia sanctior, 
in obsequio humilior, et in actu bono innocentior. Scis ei ipse, charissime, 
nostrum optabile votum esse quod te videamus,
-----------------------------------------------------------
doctorem et amatorem nostrum, ad coronam magnae confessionis pervenisse.
-----------------------------------------------------------

        


          II.
          Nam, quasi bonus et verus doctor, quid nos discipuli secuti apud 
praesidem dicere deberemus, prior apud acta proconsulis pronuntiasti, et 
tuba canens Dei milites, coelestibus armis instructos, ad congressionis 
praelium excitasti, et in acie prima pugnans spiritali gladio diabolum 
interfecisti, agmina quoque fratrum hinc et inde verbis tuis composuisti, 
ut insidiae inimico undique tenderentur, et cadaveris ipsius publici hostis 
nervi concisi calcarentur. Crede nobis, charissime, quoniam non est a centesimo 
praemio minor tua innocens anima, quae nec saeculi primos impetus timuit, 
nec ire in exsilium recusavit, nec relinquere civitatem dubitavit, nec 
in deserto loco commorari horruit; et, quoniam multis documentum confessionis 
dedit, ipsa martyrum prior duxit.
-----------------------------------------------------------
Alios enim ad martyria facienda exemplo suo provocavit; et non tantum martyrum 
de saeculo jam excedentium socia esse coepit, sed cum et futuris coelestem 
amicitiam copulavit.
        

          III.
          Agunt ergo tibi nobiscum damnati maximas apud Deum gratias, Cypriane 
dilectissime, quod litteris tuis laborantia pectora recreasti, fustibus 
vulnerata membra curasti, compedibus pedes ligatos resolvisti, semitonsis 
capitis capillaturam adaequasti, tenebras carceris illuminasti, montes 
metalli in planum deduxisti, naribus etiam fragrantes, flores imposuisti, 
et tetrum odorem fumi exclusisti. Fecit autem et prosecutum ministerium 
tuum et Quirini dilectissimi nostri quod per Herennianum hypodiaconum, 
et Lucianum et Maximum et Amantium acolytos
-----------------------------------------------------------
distribuendum misisti quaecumque necessitatibus corporum defuerant expediri. 
Simus ergo orationibus nostris alterutrum adjutores, et rogemus, sicut 
mandasti, ut Deum et Christum et Angelos in omnibus actibus nostris habeamus 
fautores. Optamus
-----------------------------------------------------------
te, domine frater 162, semper bene valere et nostri meminisse. Saluta omnes 
qui tecum sunt. Omnes nostri qui nobiscum sunt te amant et salutant, et 
videre desiderant.
        
      


        EPISTOLA LXXIX.AD EUMDEM LUCII ET CAETERORUM MARTYRUM RESPONSUM.
ARGUMENTI esse ejusdem cum praecedenti, verba ipsa epistolae demonstrant, 
atque adeo non Lucii Romani Pontificis, sed Lucii martyris et episcopi 
Africani epistola est, multo minus autem Cypriani ad Lucium Papam.
-----------------------------------------------------------



          I.
          Cypriano fratri et collegae, Lucius et qui mecum sunt fratres, 
omnes in Domino salutem. Exultantibus nobis et laetantibus in Deo quod 
nos ad congressionem armaverit et in praelio victores sua dignatione fecerit, 
supervenerunt litterae tuae, frater charissime, quas per Herennianum hypodiaconum 
et Lucianum et Maximum et Amantium acolythos misisti nobis; quibus lectis, 
recipimus in vinculis laxamentum, in pressura solatium et in necessitate 
praesidium, et excitati sumus et robustius animati ad si quid amplius fuerit 
poenarum. Nam ante passionem a te sumus ad gloriam provocati, qui prior 
nobis ducatum ad confessionem nominis Christi praebuisti. Nos vero, secuti 
vestigia confessionis tuae, parem gratiam
-----------------------------------------------------------
tecum speramus. Nam qui prior est in cursu prior est et ad praemium; et 
qui prior occupasti de quo coepisti, inde hoc nobis communicasti, demonstrans 
scilicet individuam charitatem, quia semper nos dilexisti; ut quibus unus 
fuit spiritus in conjunctione
-----------------------------------------------------------
pacis, esset precum tuarum gratia et una corona confessionis.
        

          II.
          Accessit autem tibi, frater charissime, ad confessionis coronam 
retributio operum abundans mensura, quam accipies a Domino in die remunerationis, 
qui et te nobis litteris tuis repraesentasti, ut pectus illud tuum candidum 
et beatum, quod semper novimus, manifestares, et secundum latitudinem ejus 
nobiscum laudes Deo diceres, non quantum nos meremur audire, sed quantum 
tu potes dicere. Tuis enim vocibus et quae minus in nobis instructa erant 
exornasti et coufirmasti ad sustentationem earumdem passionum quas patimur, 
securi de praemio coelesti et de corona martyrii et de regno Dei, ex prophetia 
quam litteris tuis Spiritu sancto plenus spopondisti. Hoc totum fiet, dilectissime, 
si nos orationibus tuis
-----------------------------------------------------------
in mente habueris, quod te facere confido, sicut et nos utique facimus.
        

          III.
          Accepimus itaque, frater desiderantissime, id quod a Quirino 
et a te ipso misisti sacrificium ex omni opere mundo. Sicut et Noe obtulit 
Deo, et delectatus est Deus in odorem suavitatis, et respexit in sacrificium 
ejus, ita et in vestrum respiciat et delectetur reddere vobis hujus tam 
boni operis mercedem. Peto autem ut litteras quas ad Quirinum fecimus transmitti 
praecipias. Opto te, frater charissime ac desiderantissime, semper bene 
valere et nostri meminisse. Saluta omnes qui tecum sunt. Vale.
        
      


        163 EPISTOLA LXXX.FELICIS, JADERIS, POLIANI, ET CAETERORUM 
MARTYRUM RESPONSUM AD CYPRIANUM.


-----------------------------------------------------------

ARGUMENTUM.-- Martyres supra dicti subsidium a Cypriano transmissum grati 
agnoscunt.
Cypriano charissimo et dilectissimo Felix, Jader,
-----------------------------------------------------------
Polianus, una cum presbyteris et omnibus nobiscum commorantibus apud metallum 
Siguense, aeternam in Domino salutem. Resalutamus te, frater charissime, 
per Herennianum hypodiaconum, Lucianum et Maximum fratres nostros fortes 
et incolumes adjuvantibus orationibus tuis; a quibus accepimus oblationis 
nomine non minimam quantitatem una cum litteris tuis quas scripsisti, in 
quibus dignatus es de verbis coelestibus nos tamquam filios confortare. 
Et Deo Patri omnipotenti per Christum ejus gratias egimus et agimus quod 
sic confortati et corroborati sumus per tuam allocutionem, petentes de 
animi tui candore ut nos assiduis orationibus tuis in mente habere digneris, 
ut confessionem vestram et nostram, quam Dominus in nobis conferre dignatus 
est, suppleat. Saluta omnes qui tecum commorantur. Optamus
-----------------------------------------------------------
te, frater charissime, in Deo semper bene valere. Felix scripsi. Jader 
subscripsi. Polianus legi. Dominum meum Eutychianum saluto.
      


        EPISTOLA LXXXI.CYPRIANI AD SERGIUM ET ROGATIANUM ET CAETEROS 
CONFESSORES IN CARCERE CONSTITUTOS.
ARGUMENTUM.-- Rogatianum et collegas confessores, in carcere constitutos 
consolatur, et exemplo Rogatiani senioris et Felicissimi martyrum animos 
illis addit.
-----------------------------------------------------------
In exilio scriptam epistola ipsa indicat.

          I.
          Cyprianus Sergio et Rogatiano et caeteris confessoribus in Domino 
perpetuam salutem. Saluto vos, fratres charissimi ac beatissimi, optans 
ipse quoque conspectu vestro frui, si me ad vos pervenire loci conditio 
permitteret. Quid enim mihi optatius et laetius posset accidere quam nunc 
vobis inhaerere, ut
-----------------------------------------------------------
complecteremini me manibus illis quae purae et innocentes et Dominicam 
fidem servantes sacrilega obsequia respuerunt? Quid jucundius et sublimius 
quam osculari nunc ora vestra, quae gloriosa voce Dominum confessa sunt, 
conspici etiam praesentem ab oculis vestris, qui, despecto saeculo, conspiciendo 
Deo digni extiterunt? Sed, quoniam huic laetitiae interesse facultas non 
datur, has pro me ad aures et ad oculos vestros vicarias litteras mitto, 
quibus gratulor pariter et exhortor ut in confessione coelestis gloriae 
fortes et stabiles persevcretis, et ingressi viam Dominicae dignationis, 
ad accipiendam coronam spiritali virtute pergatis, habentes Dominum protectorem 
et ducem qui dixit: Ecce vobiscum sum omnibus diebus usque ad consummationem 
mundi (Matth.,
-----------------------------------------------------------
XXVIII, 20). O beatum carcerem, quem illustravit vestra praesentia! o beatum 
carcerem, qui homines mittit ad coelum! o tenebras lucidiores sole ipso 
et luce hac mundi clariores, ubi modo constituta sunt! Dei templa et sanctificanda 
divinis confessionibus membra vestra.
        

          II.
          Nec quicquam versetur in 164 cordibus et mentibus vestris quam 
divina praecepta et mandata coelestia, quibus vos ad tolerantiam passionis 
Spiritus sanctus semper animavit. Nemo mortem cogitet, sed immortalitatem, 
nec temporariam poenam, sed gloriam sempiternam, cum scriptum sit: Pretiosa 
est in conspectu Domini mors justorum ejus. Et iterum: Sacrificium 
Deo spiritus contribulatus, cor
-----------------------------------------------------------
contritum et humiliatum Deus non despicit. Et iterum, ubi loquitur 
Scriptura divina de tormentis quae martyres Dei consecrant et in ipsa passionis
-----------------------------------------------------------
probatione sanctificant: Et si coram hominibus tormenta passi sunt, spes 
eorum immortalitate plena est. Et in paucis vexati, in multis bene disponentur, 
quoniam Deus tentavit illos, et invenit illos dignos se. Tamquam aurum 
in fornace probavit illos et quasi holocausti hostiam accepit illos, et 
in tempore erit respectus illorum. Fulgebunt justi, et tamquam scintillae 
in arundineto discurrent. Judicabunt nationes et dominabuntur populis, 
et regnabit eorum dominus in perpetuum. Quando ergo judicaturos vos 
et regnaturos cum Christo Domino cogitatis, exultetis necesse est et futurorum 
gaudio praesentia supplicia calcetis, scientes ab initio mundi sic institutum 
ut laboret istic in saeculari conflictatione justitia, quando in origine 
statim prima Abel justus occiditur, et
-8)

-----------------------------------------------------------
exinde justi quique et Prophetae et Apostoli missi. Quibus omnibus Dominus 
quoque in se ipso constituit exemplum, docens ad suum regnum non, nisi 
eos qui se per viam suam secuti sint, pervenire dicens: Qui amat animam 
suam in isto saeculo, perdet illam. Et qui odit animam suam in isto saeculo, 
in vitam aeternam conservabit illam. Et iterum: Nolite timere eos 
qui occidunt corpus, animam vero non possunt occidere: magis autem metuite 
eum qui potest et animam et corpus occidere in gehennam. Paulus etiam 
nos adhortatur ut qui ad Domini promissa venire cupimus, imitari Dominum 
in omnibus debeamus: Sumus, inquit, filii Dei. Si autem filii, et haeredes, 
haeredes quidem Dei, cohaeredes autem Christi, siquidem compatiamur, ut 
et commagnificemur.
-----------------------------------------------------------
. Addidit etiam comparationem praesentis temporis et futurae claritatis 
dicens: Non sunt condignae passiones hujus temporis ad superventuram
-----------------------------------------------------------
claritatem quae revelabitur in nobis. Cujus claritatis gloriam cogitantes, 
pressuras omnes et persecutiones tolerare nos convenit, quia, etsi sunt 
multae pressurae justorum, ex omnibus tamen liberantur qui in Deum fidunt.
        

          III.
          Beatas etiam feminas quae vobiscum sunt in eadem confessionis 
gloria constitutae, quae, Dominicam fidem tenentes et sexu suo fortiores, 
non solum ipsae ad gloriae coronam proximae sunt, sed et caeteris quoque 
feminis exemplum de sua constantia praebuerunt. Ac, ne quid deesset ad 
gloriam numeri vestri, ut omnis vobiscum et sexus et aetas esset in honore, 
pueros etiam vobis gloriosa confessione sociavit divina dignatio, repraesentans 
nobis tale aliquid quale Ananias, Azarias et Misahel illustres pueri aliquando 
fecerunt;
-----------------------------------------------------------
quibus inclusis in caminum cesserunt ignes et refrigerium flammae dederunt, 
praesente cum illis Domino et probante quod in confessores et martyres 
ejus nihil posset gehennae ardor operari, sed quod qui in Deum crederent, 
incolumes semper et tuti in omnibus perseverarent. Et consideretis diligentius 
peto, pro vestra religione, quae apud pueros fides fuerit, quae promereri 
Dominum plenius potuit. Ad omnia enim parati, sicut omnes esse debemus, 
aiunt regi: Nabuchodonosor rex, non opus est
-----------------------------------------------------------
nobis de hoc verbo respondere tibi. Est enim Deus, cui nos servimus, potens 
eripere nos de camino ignis ardentis,165 et de manibus tuis, rex, liberabit 
nos. Et si non, notum tibi sit quoniam diis tuis non servimus et imaginem 
auream quam statuisti non adoramus. Cum se crederent et pro fide sua 
scirent posse etiam de praesenti supplicio liberari, jactare hoc tamen 
et vindicare sibi noluerunt dicentes, Et si non, ne minor esset confessionis 
virtus sine testimonio passionis. Addiderunt posse omnia Deum facere, sed 
tamen non in hoc fidere ut liberari in praesentia vellent, sed illam libertatis 
et securitatis aeternae gloriam cogitarent.
        

          IV.
          Quam fidem vos quoque retinentes et die ac nocte meditantes, 
toto corde ad Deum prompti, contemptu
-18)

-----------------------------------------------------------
praesentium futura tantummodo cogitatis, ut ad fructum regni aeterni et 
ad complexum et osculum Domini et conspectum venire possitis, ut sequamini 
in omnibus Rogatianum presbyterum, gloriosum senem, viam vobis ad gloriam 
temporis nostri religiosa virtute et divina dignatione facientem, qui cum 
Felicissimo fratre nostro quieto semper et sobrio excipiens ferocientis 
populi impetum, primum hospitium vobis in carcere praeparavit, et metator 
quodam modo vester, nunc quoque vos antecedit. Quod ut
-----------------------------------------------------------
consummetur in vobis, assiduis orationibus Dominum deprecamur, ut, initiis 
ad summa pergentibus, quos confiteri fecit, faciat et coronari. Opto vos, 
fratres charissimi ac beatissimi, in Domino semper bene valere et ad coronam 
coelestis gloriae pervenire. Victor diaconus et qui mecum sunt vos salutant.
        
      


        EPISTOLA LXXXII.AD SUCCESSUM, DE NUNTIIS ROMA REVERSIS PERSECUTIONEM 
NUNTIANTIBUS.
ARGUMENTUM.-- Nuntiat Successo episcopo Cyprianus, persecutione acriori 
jam decreta per Valerianum imperatorem (haud dubie cum Gallieno), passum 
Romae Xistum pontificem VIII idus Augusti, idque ut
-----------------------------------------------------------
collegis caeteris significet petit, quo suum quisque gregem ad martyrium 
animet. Cum autem paulo post mense septembri passus sit Cyprianus, non 
dubium quin sub finem vitae scripta sit haec epistola.

          I.
          Cyprianus Successo fratri salutem. Ut non vobis in continenti 
scriberem, frater charissime, illa res fecit, quod universi clerici sub 
ictu agonis constituti, recedere istinc omnino non poterant, parati omnes 
pro animi sui devotione ad divinam et coelestem gloriam. Sciatis autem 
eos venisse quos ad Urbem propter hoc miseram, ut quomodocumque de nobis 
rescriptum fuisset, exploratam sibi veritatem ad nos perferrent.
-----------------------------------------------------------
Multa enim varia et incerta opinionibus ventilantur. Quae autem sunt in 
vero ita se habent. Rescripsisse Valerianum ad senatum ut episcopi et presbyteri 
et diacones in continenti animadvertantur, senatores vero et egregii viri 
et equites Romani, dignitate amissa, etiam bonis spolientur; et, si ademptis 
facultatibus christiani esse perseveraverint, capite quoque mulctentur; 
matronae vero, ademptis bonis, in exsilium relegentur; Caesariani autem 
quicumque vel prius confessi fuerant vel nunc confessi fuerint, confiscentur 
et vincti in Caesarianas possessiones descripti mittantur. Subjecit etiam 
Valerianus imperator orationi suae exemplum litterarum quas ad praesides 
provinciarum de nobis fecit: quas litteras quotidie speramus venire, stantes 
secundum
-----------------------------------------------------------
fidei firmitatem ad passionis tolerantiam, et expectantes de ope et indulgentia 
Domini vitae aeternae coronam. Xistum autem in cimiterio animadversum sciatis 
octavo iduum augustarum die, et cum eo diacones quatuor. Sed et huic persecutioni 
quotidie insistunt praefecti in Urbe; ut, si qui sibi oblati fuerint, animadvertantur, 
et bona eorum 166 fisco vindicentur.
        

          II.
          Haec peto per vos et caeteris collegis nostris innotescant, ut 
ubique hortatu eorum possit fraternitas corroborari et ad agonem spiritalem 
praeparari, ut singuli ex nostris non magis mortem cogitent quam immortalitatem, 
et, plena fide ac tota virtute Domino dicati, gaudeant magis quam timeant 
in hac confessione;
-----------------------------------------------------------
in qua sciunt Dei et Christi milites non perimi, sed coronari. Opto te, 
frater charissime, semper in Domino bene valere.
        
      


        EPISTOLA LXXXIII.AD CLERUM ET PLEBEM, DE SUO SECESSU, PAULO 
ANTE PASSIONEM.
ARGUMENTUM.-- Cum jam, sub finem vitae, ad hortos suos reverso Cypriano 
nuntiaretur missos esse qui se Uticam ad supplicium pertraherent, secessit. 
Ne vero metu mortis id fecisse crederetur, hac epistola causam reddit, 
ut nempe non alibi quam Carthagine, in conspectu suorum, martyrium subiret.

          I.
          Cyprianus presbyteris et diaconibus et plebi
-----------------------------------------------------------
universae salutem. Cum perlatum ad nos fuisset, fratres charissimi, commentarios 
esse missos qui me Uticam perducerent, et consilio charissimorum persuasum 
esset ut de hortis nostris interim secederemus, justa interveniente causa, 
consensi, eo quod congruat episcopum in ea civitate in qua Ecclesiae Dominicae 
praeest, illic Dominum confiteri et plebem universam praepositi praesentis 
confessione clarificari. Quodcumque enim sub illo confessionis momento 
confessor episcopus loquitur, aspirante Deo, ore omnium loquitur. Caeterum 
mutilabitur honor ecclesiae nostrae tam gloriosae, si ego episcopus alterius 
ecclesiae praepositus, accepta apud Uticam super confessione sententia, 
exinde martyr ad Dominum proficiscar, quandoquidem ego et pro me et pro 
vobis apud vos
-----------------------------------------------------------
confiteri et ibi pati, et exinde ad Dominum proficisci, orationibus continuis 
deprecer et votis omnibus exoptem
-----------------------------------------------------------
et debeam. Expectamus ergo hic, in secessu abdito constituti, adventum 
proconsulis Carthaginem redeuntis, audituri ab eo quid imperatores super 
Christianorum laicorum et episcoporum nomine mandaverint, et dicturi quod 
ad horam Dominus dici voluerit.
        

          II.
          Vos autem, fratres charissimi, pro disciplina quam de mandatis 
Dominicis a me semper accepistis, et secundum quod me tractante saepissime 
didicistis, quietem et tranquillitatem tenete, nec quisquam vestrum aliquem 
tumultum fratribus moveat, aut ultro se gentilibus offerat. Apprehensus 
enim et traditus loqui debet; siquidem in nobis Dominus positus illa hora 
loquatur, qui nos confiteri magis voluit quam profiteri. Quid autem de 
caetero nos observare conveniat
-----------------------------------------------------------
antequam in me super confessione nominis Dei proconsul sententiam ferat, 
instruente Domino in commune disponemus. Incolumes vos, fratres charissimi, 
Dominus noster in Ecclesia sua permanere faciat et conservare dignetur. 
Ita fiat per suam misericordiam.
          167 Tres epistolae quae sequuntur inter epistolas Cypriani reperiuntur 
in quibusdam libris antiquis.

      


        EPISTOLA CORNELII PAPAE AD CYPRIANUM.
Dilectionis tuae non delectabilia et contra fidei regulam scripta suscepi, 
in quibus nauseas recognovi, et venena sermonum adversus catholicam per 
totum orbem diffusam Ecclesiam horribilibus a te superseri zizaniis non 
laudavi. Quae peto velociter tollas ac praedamnes. Quod prius quidem te 
facere oportebat
-----------------------------------------------------------
quam in mundo lethale virus aspersum simplicium et innocentium interficeret 
mentes. Non ergo dignum
-----------------------------------------------------------
est rebaptizare. Ergo eradica et extrica, ut diximus, florulentis sermonibus 
atque dignis per posteriorem epistolam priora scripta, quae contra catholicam 
fidem servare censuerunt genimina viperarum. Non enim decet tantae urbis 
antistitem excellentissimumque doctorem ut, dum putas haeresis baptisma 
praedamnandum, verum Baptisma sermonibus maculare audias quae doles contra 
Apostolum scilicet repugnare dicentem: Unus Deus, una fides, unum Baptisma.



        AD PLEBEM CARTHAGINIS.
Cyprianus plebi Carthagini consistenti aeternam in Domino salutem. Gratias 
quidem agimus Deo Patri et Domino Jesu Christo, qui vos adunatos atque 
in conventicula restituit. Propter quam rem memoravimus
-----------------------------------------------------------
et scriptum beatissimorum martyrum atque confessorum voluimus ad consilium 
nostrum servare. Jubet desuper majestas atque Spiritus sanctus, cujus in 
nobis gratia testis est salutaris. Nam, cum tractaret de traditoribus, 
jubet tam in Evangelio quam in Apostolo, tam in Psalmis quam in Prophetis 
et caeteris Scripturis: Scrutamini. Quo scrutato a nobis, inventis 
ab iis qui Scripturas sanctas tradiderunt non mereri eos congredi consilium 
nostrum, id est consilium habitare. Nemo est enim qui hoc consilium condreatur 
non coelestem spectet. Ac propterea memoravimus ut ii qui taliter Scripturas 
tractaverunt ad statum plebis et judicium ab ipsis porrectum, nec aliqua 
actio ab ipsis promi, sed nec etiam ad statum sacrificii neque plebis esse
-----------------------------------------------------------
proximi; qui utique, jam dudum derelicta plebe, nudata altaria, prompta 
sacrificia. Merito haec memorantes cum moestitia atque dolore animi profici 
teste ad Dominum quod debuimus statuere, quam omnes disceptationes et dissensiones 
et haereses et scandala hauserant, ne ulterius provocent se homines seu 
minus fidei seu Scripturis leves sint et lectores id statuimus atque statuimus, 
atque statuto nostro recedi nolumus, ut si qui tradidit praepositus huic 
plebi mereantur antistitem administrantem altari ac corpore integro. Iis 
vero jussimus a quibus et sacrificium offerri jubemus, merito praeceptis 
iis 168 obtemp erari debet, nec aliud fiet quam statim evangelica vox sincera 
cata Johannem loquitur: Nolo, inquit, de manibus vestris sacrificia, quia 
non venistis ad me cum hostia
-----------------------------------------------------------
munda. Qui utique hostiam mundam non offert, hostia de manibus ejus non 
ascendit. Nam iterum legimus: In principio erat Verbum, et Verbum erat 
apud Deum, et Deus erat Verbum. Qui per Verbum finctionem finxerint 
dare res inhabitabiles apud illos seu veras scripturas sanctas seu fictas, 
qui dat vocem et qui dat desideria proxima, qui utique finget tradere supplebit 
traditionem. Merito negantes volumus interim veniam habere confitentes 
patres. Nam qui dicit se Scripturas non habere, utique paratus fuit et
-----------------------------------------------------------
torqueri, quorum exempla habemus. Tertio negaverunt, et sacramentum non 
tradiderunt. Hi autem qui nec interrogati obtulerunt, interim usque ad 
statum consilii laici communicabunt. Verumtamen in statum consilii quod 
Scriptura sancta promoverit, secundum sententiam fixam sanctis et amicis 
Dei suppleri volumus, cum jam testes et proximi aliquid jam dudum statuerant 
nostri antecessores. Ob quam rem necesse est nos testibus consentire complecti 
et supplere. Opto vos in Domino semper bene valere. Amen. Deo gratias.



        AD TURASIUM PRESBYTERUM.
Cyprianus benedicto et dilectissimo parenti Turasio in Domino aeternam 
salutem. Charitatis tuae scripta
-----------------------------------------------------------
percepi, quibus animum tuum dolore commotum de filiae dormitione cognovi. 
Non aliud principaliter admiratus sum quam christiani pectoris in te jactatam 
fuisse virtutem, ut animum flecteres ad dolorem. Stupeo murum fidei penetratum 
vulneribus orbitatis, quem sepire debuerat spes resurrectionis et regni 
coelestis. Numquam spes cum dolore concordat, nec fides aliquando sentit 
quacumque jacturam. Resurgere credimus mortuos, et plangimus: quid faceremus, 
si mori tantummodo sine resurrectione praeciperet Deus? Voluntas utique 
ejus sola sufficeret ad solatium, cui nullum praeponendum scimus affectum. 
Quod dederat abstulit qui creaverat. Quid certas plangere quod ad tempus 
acceperas? Commodaverat ut haberes quantocumque tempore voluisset, et cum
-----------------------------------------------------------
vellet rursus auferret. Nihil abstulit tuum qui recipere dignatus est proprium. 
Creditum suum recipere decuerat creditorem, et nihil aliud decet quam creditori 
suo gratias agere mutuantem. Sic Job legimus quam sequamur devotissimam 
vocem: Dominus, inquit, dedit, Dominus abstulit. Sicut Domino placuit, 
ita factum est. Sit nomen Domini benedictum. Parum ergo non erat haec 
sola consolatio contra luctum quod nemo lugere debeat cum aliquid reddiderit 
alienum, quia fas non erat apud alium detineri quod domino suo fuerat necessarium. 
Additur consolationis alia providentia, quae jaculis occurrat orbitatis. 
Gaudere debuimus de saeculo recedentibus, si saeculi contra nos inimicitias 
sentiremus, et plangimus beneficia Domini, qui nobis quod praestat infirmitati
-----------------------------------------------------------
nostrae praestat. Periclitari volebat adhuc qui dolet aliquem dormientem, 
et inter fluctus vitae praesentis videre cupiebat miserum laborare. Ad 
quid christianum et fidelem animam putas intra carcerem mundi remorari 
debuisse, cui totus mundus naufragium est? 169 Tantis et talibus tempestatibus 
vitae tot impugnationes diaboli, tot corporis bella, tot clades saeculi, 
tot calamitates evasit. Et lacrymas fundis, quasi nescias quid in te ipse 
quotidie patiaris. Propter quod Dominus sic admonet Apostolos suos dicens:
-----------------------------------------------------------
Si me diligeretis, gauderetis, quoniam vado ad patrem. Plane mortuum 
Lazarum flevit, sed non tuis lacrymis. Resurrectionis promissor dolere 
non poterat, ne fidem perfidiam faceret quam docebat. Doluit Lazarum non 
dormientem, sed potius resurgentem, et flebat quem cogebatur, propter salvandos 
alios et confundendos incredulos, ad saeculum revocare. Hanc vitam dans 
Dominus ingemiscebat, quam tu doles esse sublatam. Contra lacrymas ejus 
pugnant lacrymae tuae, et amor tuus amori ejus non convenit. Fletus ejus 
non habet parem. Ille nolebat reddere laboribus quem dilexerat, et tu amare 
te credis cui laborum volebas adhuc restare tormenta? Caeterum, si putas 
eum mortuum Lazarum doluisse, ante non permisisset exire qui repellere 
poterat
-----------------------------------------------------------
mortem, aut certe non fleret qui mortuum resuscitandi postmodum habuerat 
potestatem. Unde apparet eum sola ea causa fuisse commotum, quod ad hostilem 
vitam charissimum suum revocare denuo propter credituros aliquos vel confundendos 
incredulos urgebatur. Denique sic subsecutus est Dominus dicens: Ergo, 
Pater, ut credant quia tu me misisti, ait clara voce: Lazare, prodi foras. 
Et factum est. Gaudere ergo debes unde ille coactus est flere, ne videaris 
dormientis felicitatibus invidere. Ab alieno mundo ad proprium transivit, 
transivit ad Dominum, et de hostili patria ad paternam patriam migravit 
ad coelum, dicente Apostolo: Scimus, inquit, quoniam, si terrena domus 
nostra hujus corporis resolvatur, quod habitationem habemus non manu factam
-----------------------------------------------------------
aeternam in coelis. Caruit ergo domo, quam nec nosse debuerat; caruit 
malis civibus, quorum odia sustinebat, ne adhuc peregrinaretur in terra 
contraria, sicut Apostolus memorat dicens: Quamdiu sumus in hoc saeculo, 
peregrinamur a Domino. Non nobis ergo debet luctus incumbere, quisquis 
a peregrinatione redire meruerit ad propriam regionem, maxime cum non inanis 
et vacuus redire noscatur qui christianitatis mercatus est lucrum, propter 
quod venit ad mundi commercium. Negotium explicavit, rediit, et Deo debitum 
solvit. Comparavit propter quam descenderat emptionem, et ad Dominum regredi 
properavit, cui offerat mercem, ut comparatae mercis tam securitatem accipiat 
quam honorem. Et ego, inquies, nulla promissorum
-----------------------------------------------------------
coelestium dubitatione conturbor, sed sola separatione morientis aestuans 
desolatus solatio pii pignoris jactor. Excusatio haec est sine dubio fragilitatis 
humanae, quae patrocinari non potest diffidentiae. Si enim desolationem 
homines ferre non valerent, numquam prorsus a se sua pignora dimisissent. 
Destitutos se a morientibus conqueruntur, et vivos filios aut propter litteras 
aut propter honores aut propter negotia peregrinis regionibus credunt, 
et, gaudent tota vita sine affectibus commorari, dummodo capiant quod de 
suis cupiunt pignoribus adipisci; et ut ad palatia pergant, peregrinantur. 
Ad studia dignitatis navigant acquirenda, vel causas patrimonii explicandas 
per labores et pericula proficiscentes impellunt, nec
-----------------------------------------------------------
secum vacare quos diligunt patiuntur. Et ut ad palatium coeli, ad studia 
Christi, ad honorem vitae perpetuae, ad patrimonium possessionis aeternae 
170 cum securitate valeant pervenire, nemo filios suos libenter a se gratulatur 
abscedere. Propter incerta per incerta filium vel fratrem vel parentem 
peregrinari unusquisque compellit, et propter certa per certa suorum aliquem 
proficisci nullus admittit. Ad comparanda peccata gaudent tam parentes 
a filiis quam filii a parentibus separari provocante diabolo, ad indulgentiam 
percipiendam nolunt ab invicem Deo vocante discerni, ut appareat non pro 
nostra ratione nos dolere quemcumque videmur amittere, sed indicium magis 
ostendere diffidentiae, qui non sustinemus nostrorum profectiones ad Dominum, 
quorum peregrinationes
-----------------------------------------------------------
in saeculo gratulamur. Quia credimus mundi lucris, toleramus divisa nostri 
corporis membra. Si crederemus Dei promissis, post abscessionem nostrorum 
nihil aliud quam gratias debuerant resonare nostri pectoris gaudia. Mihi 
crede, semper in omnibus incredulitas moeret, et sicut non potest nosse 
fides quod doleat, sic diffidentia sola doloribus tenetur ancilla. Nam 
si dormientes dicimus, dormientes utique credere debemus, non mortuos, 
sed requiescentes interim secundum vocem Domini fideliter loquentis: Omnis, 
inquit, qui credit in me, licet moriatur, vivet. Si cui medicus homo 
promitteret quicquam, sine dubio promissioni ejus negare non poterit omnino 
laetitiam. Nunc quia Dominus Christus fabricator et resuscitator promittit,
-----------------------------------------------------------
non times plangere, ut fideliorem Christo pariter et potentiorem medicum 
videaris in promissionibus judicare. Sed destitutam, dicis, doleo senectutem, 
quia debueram meos liberos potius antecedere, ne in laboribus remanerem. 
Quando de spiritualibus bonis quodcumque tractatur, nihil est omnino de 
carnalibus ante oculos reponendum. Ego tibi melius profiteor evenisse, 
quoniam non carnalem sed spiritualem circa te considero fidelitatem. Tu 
te dicis de alicujus pignoris obitu in senectute confectum. Ego contra 
comprobo sublevatam senectutem tuam. Amputavit Dominus sollicitudinem quae 
te torquebat de viva filia ne periret. Melius utique nunc mortuam saeculo 
redisse ad Dominum vivam quam vivam saeculo doleres forsitan apud Dominum 
mortuam. Gaude tibi
-----------------------------------------------------------
quod christianam mereberis sequi, quam secutus in coelo gaudeas rursus 
amplecti. Non te deseruit, sed praecessit; et ne doleret excedentem patrem 
suscipere festinavit. Non amisisti tua nutrimenta. Si luctum horrueris 
et senex tuum obtulisse pignus Domino deputare poteris, potes secundum 
votum habere post Abraham, si non potes primum, ut quod ille non trepidavit 
offerre, tu saltem videaris de sublato gaudere. Ab illo Dominus postulavit, 
a te tulit. Ille jussioni paruit, tu voluntati consensisti. Ille per illicitam 
legem naturae quem Dominus sibi probavit devotum, te saltem per licitam 
conditionem religionis annotet religiosum, advocet religiosum. Nam sive 
voluntate nec necessitate compelleris devotionis Domino aliquid
-----------------------------------------------------------
exhibere, in qua parte te christianum poteris approbare. Erubescat incredulitas 
nostra cum gentilibus, si Domino vult esse subjecta. Communis est nobis 
cum illis exitus mortis, et dolores illorum superamus doloribus nostris. 
Quid ageremus si peculiariter aliquid exigeretur a nobis quod ad dedecus 
nostrum pertineret? Gentiles dolores saepe contemnunt, cum non ad promissa 
coelestia sed ad poenas tartari rapiantur. Et nos 171 plangimus euntes 
ad coelum. Consideret christianus talis quid deinceps mereatur qui nec 
imitari contendit exempla sanctorum, nec contemptum habere gentilium. Illi 
luctus desperando despiciunt, et nos sperando despicere conamur. Denique 
vendere liberos saepe non dubitant, ut vivos, quod pejus est, spernant.
-----------------------------------------------------------
Et nos nec defunctorum obitus sublevant. Et nos sublatos captivitati et 
libertate donatos volumus servire. Filios suos intrepide mortalibus tradunt, 
et nos de nostro simul et suos liberos et nostros liberandos dimittere 
sacrilega mente cunctamur, quasi tutius apud homines judicemus magis quam 
penes Dominum commendari aliquem filiorum. Pudendum nescio quid christianus 
est apud gentiles opprobrii; quibus pejores sine dubio judicantur quos 
pares habere non dicam meliores fuerat putare criminosum. Christiani nolunt 
vel gratulatione suos deducere ad bona, gentiles tradere non cunctantur 
ad mala. Postremo vel cum ipsa felicitate nostrorum morientium cogamur 
animum flectere, et desideriis eorum desideria nostra incipiant repugnare. 
Laetantur
-----------------------------------------------------------
illi qui exeunt venientes ad requiem. Laetemur et nos cum ipsis, saltem 
computantes nostrorum exeuntium beatitudinem. Si religiosus vel novitius 
qui evasit, si non potes vel exulta quia placuisse cognoscis participium 
tui sanguinis Christo, maxime
-----------------------------------------------------------
quod vel de occasione debeas tolerare Domini voluntatem, cui non potes 
contradicere. Et cum sit omnibus communis hic casus, vanus dolor est, qui 
nec primus videtur esse nec solus. Sed dicis: Nullus me de mea desolatione 
mentis angor exulcerat, sed pro delictis parvuli morientis humanitatis 
affectus impulsat. Nec hoc licet commovere animum christianum, ne contra 
Christi imperia luctetur. Quid est inter quoscumque et qualescumque filios 
dimisisse, quos jubeamur a Domino pro causa devotionis odisse, Melius nunc 
salvat animam suam moriens. Relinquit in pace, ne persecutionem dimittere 
cum suo interitu non valeret, ipse illi auxiliatur in mundo quorum mater 
habitat in coelo, et qui matri subvenit, et filiis pro certo succurrit. 
Postremo vide si habeat aliquis
-----------------------------------------------------------
dolore concidi, ubi sine aliquo remedio potest aliquis fatigari. Sapienter 
debet dolere qui dolet, ne perdat sine causa quod dolet. Nunc autem contra 
luctum sumenda sunt arma, ut spes nostra possit habere victoriam. Principaliter 
quod Dominus voluit suscipere gratulemur. Denique quia hoc omnibus in mundo 
commune additur, privatum particulare nostrum quod ad requiem revocamur. 
Sequitur consummatio omnium gaudiorum, quae in resurrectione invicem nobis 
Domino reformante reddetur, sicut Apostolus pollicetur: Nolumus igitur 
ignorare vos, fratres, de dormientibus, ut non contristemini sicut et caeteri 
qui spem non habent. Si enim credimus quod Jesus mortuus est et resurrexit, 
sic et eos qui dormierunt in Jesu adducet cum eo. Haec
-----------------------------------------------------------
tibi, benedicte, pro charitate mutua transmisi. Caeterum scio te bene valere, 
alios consolari. Tunc te orbitas non inveniet penetrabilem, si alios contra 
illam non cessabis armare. Opto te, frater charissime, semper bene valere 
et nostri meminisse.


  