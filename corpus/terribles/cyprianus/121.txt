######################################################################

 	


        ARGUMENTUM.


-----------------------------------------------------------

Pollicitus erat frequenter Cyprianus, ubi primum pax Ecclesiae reddita 
foret, se certius
-----------------------------------------------------------
quid scripturum de ratione lapsorum: hoc igitur libro promissis satisfacit. 
Et in primis, ob oculos
-----------------------------------------------------------
posita cum gaudio tam insperata Ecclesiae pace, et confessorum caeterorumque 
stantium in fide constantia et deinde cum dolore summo lapsorum ruinis, 
ac persecutionis praeteritae causis explicatis, disciplinae nempe neglectu 
et peccatis fidelium; graviter increpat lapsos quod, ad prima statim verba 
minantis inimici idolis sacrificaverint, et non potius, juxta Christi consilium, 
secesserint: item quod jam sacrificiis macalati, contra Evangelii legem, 
ante expiata delicta, ante exomologesin criminis factam vim inferrent corpori 
et sanguini Domini, et communicationem ac pacem a quibusdam presbyteris 
sine episcopi sententia extorquerent. Deterritos proinde vindicta divina 
lapsorum aliquot qui indigne communicarant (obiter interjecta mentione 
libellaticorum, quod a crimine non excusarentur),
-----------------------------------------------------------
et animatos eorum exemplo qui, quamvis nullo sacrificii aut libelli facinore 
constricti, quoniam tamen de hoc vel cogitaverunt, hoc ipsum apud sacerdotes 
Dei dolenter et simpliciter confitentes, exomologesin faciebant; ad confessionem 
delicti, ad poenitentiam publicam, ad satisfactionem plenam multis hortatur. 
Postremo vitari monet Novatianos, confutans Scripturis aliquot illorum 
haeresin.
      

        I.
        PAX ecce, dilectissimi fratres, Ecclesiae reddita est et, quod 
difficile nuper incredulis ac perfidis impossibile videbatur, ope atque 
ultione divina securitas nostra reparata est. In laetitiam mentes redeunt, 
et, tempestate pressurae ac nube discussa, tranquillitas ac serenitas refulserunt. 
Dandae laudes Deo, et beneficia ejus ac munera cum gratiarum actione celebranda,
-----------------------------------------------------------
quamvis agere gratias nostra vox nec in persecutione cessaverit. Neque 
enim tantum inimico
-----------------------------------------------------------
licere potest ut non, qui Dominum toto corde et anima et virtute diligimus, 
benedictiones ejus et laudes semper et ubique cum gloria praedicemus. Exoptatus 
votis omnium dies venit, et, post longae noctis horribilem tetramque caliginem, 
Domini luce radiatus mundus eluxit.
      

        II.
        Confessores, praeconio boni nominis claros et virtutis ac fidei 
laudibus gloriosos, laetis conspectibus intuemur, sanctis osculis adhaerentes, 
desideratos diu inexplebili cupiditate complectimur. Adest militum Christi 
cohors candida, qui persecutionis urgentus ferociam turbulentam stabili 
congressione fregerunt, parati ad patientiam carceris, armati ad tolerantiam 
mortis. Repugnastis fortiter saeculo, spectaculum gloriosum praebuistis 
Deo, secuturis fratribus fuistis
-----------------------------------------------------------
exemplo. Religiosa vox Christum locuta est, in quem se semel credidisse 
confessa est. Illustres manus, quae non nisi divinis operibus assueverant, 
sacrificiis sacrilegis restiterunt. Sanctificata ora coelestibus cibis, 
post corpus et sanguinem Domini, profana contagia et idolorum reliquias 
respuerunt. Ab impio sceleratoque velamine, quo illic velabantur sacrificantium 
capita captiva, caput vestrum liberum mansit. Frons cum signo Dei pura, 
diaboli coronam ferre non potuit, coronae se Domini reservavit. Quam vos 
laete sinu suo excipit mater Ecclesia de praelio revertentes! quam beata, 
quam gaudens portas suas aperit, ut adunatis agminibus intretis, de hoste 
prostrato trophaea referentes! Cum triumphantibus viris et feminae veniunt, 
quae cum saeculo dimicantes,
-----------------------------------------------------------
sexum quoque vicerunt. Veniunt et geminata militiae suae gloria virgines, 
et pueri annos suos virtutibus transeuntes. Necnon et caetera stantium 
multitudo
-----------------------------------------------------------
vestram gloriam sequitur, proximis et pene conjunctis laudis insignibus 
vestigia vestra comitatur. Eadem et in illis sinceritas cordis, eadem fidei 
tenacis integritas. Inconcussis praeceptorum coelestium radicibus182 nixos 
et evangelicis traditionibus roboratos, non praescripta exilia, non destinata 
tormenta, non rei familiaris damna, non corporis supplicia terruerunt. 
Explorandae fidei praefiniebantur dies. Sed qui saeculo renuntiasse se 
meminit, nullum saeculi diem novit; nec tempora terrena jam computat qui 
aeternitatem de Deo sperat.
      

        III.
        Nemo, fratres dilectissimi, nemo hanc gloriam mutilet, nemo incorruptam 
stantium firmitatem maligna obtrectatione debilitet. Cum dies negantibus 
praestitutus excessit, quisquis professus intra diem
-----------------------------------------------------------
non est, Christianum se esse confessus est. Primus est victoriae titulus, 
gentilium manibus apprehensum Dominum confiteri: secundus ad gloriam gradus 
est cauta secessione subtractum Domino reservari. Illa publica, haec privata 
confessio est. Ille judicem saeculi vincit, hic contentus Deo suo judice 
conscientiam puram cordis integritate custodit. Illic, fortitudo promptior, 
hic sollicitudo securior. Ille appropinquante hora sua, jam maturus inventus 
est; hic fortasse dilatus est qui, patrimonio derelicto, idcirco secessit 
quia non erat negaturus: confiteretur utique si fuisset et ipse detentus.
      

        IV.
        Has martyrum coelestes coronas, has confessorum glorias spiritales, 
has stantium fratrum maximas eximiasque virtutes moestitia una contristat,
-----------------------------------------------------------
quod avulsam nostrorum viscerum partem violentus
-----------------------------------------------------------
inimicus populationis suae strage dejecit. Quid hoc loco faciam, dilectissimi 
fratres? fluctuans vario mentis aestu, quid aut quomodo dicam? Lacrymis 
magis quam verbis opus est ad exprimendum dolorem quo corporis nostri plaga 
deflenda est, quo populi aliquando numerosi multiplex lamentanda jactura 
est. Quis enim sic durus aut ferreus, quis sic fraternae charitatis oblitus, 
qui inter suorum multiformes ruinas et lugubres ac multo squalore deformes 
reliquias constitutus siccos oculos tenere praevaleat, nec, erumpente statim 
fletu, prius gemitus suos lacrymis quam voce depromat? Doleo, fratres, 
doleo vobiscum, nec mihi ad leniendos dolores meos integritas propria et 
sanitas privata blanditur, quando plus pastor in gregis sui vulnere vulneretur. 
Cum singulis pectus
-----------------------------------------------------------
meum copulo, moeroris et funeris pondera luctuosa participo. Cum plangentibus 
plango, cum deflentibus defleo, cum jacentibus jacere me credo. Jaculis 
illis grassantis inimici mea simul membra percussa sunt, saevientes gladii 
per mea viscera transierunt. Immunis et liber a persecutionis incursu fuisse 
non potest animus. In prostratis fratribus et me prostravit affectus.
      

        V.
        Habenda tamen est, fratres dilectissimi, ratio veritatis, nec sic 
mentem debet et sensum persecutionis infestae tenebrosa caligo caecasse, 
ut nihil remanserit lucis et luminis unde divina praecepta perspici possint. 
Si cladis causa cognoscitur, et medela vulneris invenitur. Dominus probari 
familiam suam voluit; et quia traditam nobis divinitus disciplinam
-----------------------------------------------------------
pax longa corruperat, jacentem fidem et pene, ut
-----------------------------------------------------------
ita dixerim, dormientem censura coelestis erexit; cumque nos peccatis nostris 
amplius mereremur, clementissimus Dominus sic cuncta moderatus est, ut 
hoc omne quod gestum est exploratio potius quam persecutio videretur.
      

        VI.
        Studebant augendo patrimonio singuli, et, obliti quid credentes 
aut sub Apostolis ante fecissent aut semper facere deberent, insatiabili 
cupiditatis ardore ampliandis facultatibus incubabant. Non in sacerdotibus 
religio devota, non in ministris fides integra, non in operibus misericordia, 
non in moribus disciplina. Corrupta barba in viris, in feminis forma fucata, 
adulterati post Dei 183 manus oculi, capilli mendacio
-----------------------------------------------------------
colorati. Ad decipienda corda simplicium callidae fraudes, circumveniendis 
fratribus subdolae voluntates. Jungere cum infidelibus vinculum matrimonii, 
prostituere gentilibus membra Christi. Non jurare tantum temere, sed adhuc 
etiam pejerare: praepositos superbo tumore contemnere; venenato sibi ore 
maledicere, odiis pertinacibus invicem dissidere. Episcopi plurimi, quos 
et hortamento esse oportet caeteris et exemplo, divina procuratione contempta, 
procuratores rerum saecularium fieri, derelicta cathedra, plebe deserta, 
per alienas provincias oberrantes, negotiationis quaestuosae nundinas aucupari, 
esurientibus in Ecclesia fratribus, habere argentum largiter
-----------------------------------------------------------
velle, fundos insidiosis fraudibus rapere, usuris multiplicantibus foenus 
augere. Quid non perpeti tales pro peccatis ejusmodi mereremur, cum jam 
pridem praemonuerit ac dixerit censura divina: Si dereliquerint legem meam 
et in judiciis meis non ambulaverint, si justificationes meas profanaverint 
et praecepta mea non observaverint, visitabo in virga facinora eorum et 
in flagellis delicta eorum.
      

        VII.
        Praenuntiata sunt ista nobis et ante praedicta. Sed nos, datae 
legis et observationis immemores, id egimus per nostra peccata, ut, dum 
Domini mandata contemnimus, ad correctionem delicti et probationem fidei 
remediis severioribus veniremus. Nec saltem sero conversi ad Domini timorem 
sumus, ut hanc correptionem nostram probationemque divinam patienter
-33)

-----------------------------------------------------------
et fortiter subiremus. Ad prima statim verba minantis inimici maximus fratrum 
numerus fidem suam prodidit; nec prostratus est persecutionis impetu, sed 
voluntario lapsu se ipse prostravit. Quid oro inauditum, quid novum venerat, 
ut, velut incognitis atque inopinatis rebus exortis, Christi sacramentum 
temeritate praecipiti solveretur? Nonne haec et Prophetae ante et Apostoli 
postmodum nuntiaverunt? nonne justorum pressuras et gentilium semper injurias 
pleni sancto Spiritu praedicaverunt? nonne fidem nostram semper armans 
et Dei servos coelesti voce corroborans dicit Scriptura divina: Dominum 
Deum tuum adorabis, et illi soli servies (Deut. VI, 13; Matth.
-----------------------------------------------------------
IV, 10). Nonne, iram divinae indignationis ostendens et poenae metum praemonens, 
denuo dicit: Adoraverunt eos quos fecerunt digiti eorum; et curvatus est 
homo et humilitatus est vir, et non laxabo illis. Et iterum Deus loquitur 
dicens: Sacrificans diis eradicabitur, nisi Domino soli. In Evangelio 
quoque postmodum Dominus, in verbis doctor et consummator in factis, docens 
quid fieret, et faciens quodcumque docuisset, quicquid nunc geritur et 
geretur nonne ante praemonuit? Nonne et negantibus aeterna supplicia et 
salutaria confitentibus praemia ante constituit?
      

        VIII.
        Exciderunt quibusdam, proh nefas! omnia et de memoria recesserunt. 
Non expectaverunt saltem ut ascenderent apprehensi, ut interrogati negarent.
-----------------------------------------------------------
Ante aciem multi victi, sine congressione prostrati; nec hoc sibi reliquerunt, 
ut sacrificare idolis viderentur inviti. Ultro ad forum currere, ad mortem 
sponte properare, quasi hoc olim cuperent, quasi amplecterentur occasionem 
datam quam semper optassent. Quot illic a magistratibus vespera urgente 
dilati sunt? quot, ne eorum differretur interitus, etiam rogaverunt? Quam 
vim potest talis obtendere, qua crimen suum purget, cum vim magis ipse 
fecerit ut periret? Nonne, quando ad Capitolium sponte ventum est, quando 
ultro ad obsequium diri facinoris accessum est, labavit gressus, caligavit 
aspectus, tremuerunt viscera, brachia conciderunt? nonne sensus.
-----------------------------------------------------------
184 obstupuit, lingua haesit, sermo defecit? Stare illic potuit Dei servus, 
et loqui et renuntiare Christo, qui jam diabolo renuntiaverat et saeculo? 
Nonne ara illa quo moriturus accessit rogus illi fuit? nonne diaboli altare, 
quod foetore tetro fumare ac redolere conspexerat, velut funus et bustum 
vitae suae horrere ac fugere debebat? Quid hostiam tecum, miser, quid victimam 
immolaturus imponis? ipse ad aram hostia, victima ipse venisti; immolasti 
illic salutem tuam, spem tuam, fidem tuam funestis illis ignibus concremasti.
      

        IX.
        Ac multis proprius interitus satis non fuit. Hortamentis mutuis 
in exitium populus impulsus est, mors invicem lethali poculo propinata 
est; ac, ne quid deesset ad criminis cumulum, infantes quoque, parentum 
manibus vel impositi vel attracti, amiserunt
-----------------------------------------------------------
parvuli quod in primo statim nativitatis exordio fuerant consecuti. Nonne 
illi cum judicii dies venerit dicent: Nos nihil mali fecimus, nec, derelicto 
cibo et poculo Domini, ad profana contagia sponte properavimus. Perdidit 
nos aliena perfidia, parentes sensimus parricidas. Illi nobis Ecclesiam 
matrem, illi patrem Deum negaverunt; ut, dum, parvi et improvidi et tanti 
facinoris ignari, per alios ad consortium criminum jungimur, aliena fraude 
caperemur.
      

        X.
        Nec est, proh dolor! justa aliqua et gravis causa quae tantum facinus 
excuset. Relinquenda erat patria et patrimonii facienda jactura. Cui enim 
nascenti atque morienti non relinquenda quandoque patria et patrimonii 
sui facienda jactura est? Christus non relinquatur, salutis ac sedis aeternae 
jactura timeatur.
-----------------------------------------------------------
Clamat ecce per prophetam Spiritus sanctus: Discedite, discedite, exite 
inde, et immundum nolite tangere. Exite de medio ejus, separamini, qui 
fertis vasa Domini. Et qui vasa sunt Domini ac templum Dei, ne immundum 
tangere et feralibus
-----------------------------------------------------------
cibis pollui violarique cogantur, non exeunt de medio nec recedunt! Alibi 
quoque vox auditur e coelo, praemonens quid Dei servos facere conveniat 
dicens: Exi de ea, populus meus, ne particeps sis delictorum ejus et ne 
perstringaris plagis ejus, Qui exit et cedit, delicti particeps non 
fit; plagis vero et ipse perstringitur qui socius criminis invenitur. Et 
ideo Dominus in persecutione secedere et fugere mandavit, atque, ut id 
fieret, et docuit et fecit. Nam, cum corona de Dei dignatione descendat, 
nec possit accipi nisi fuerit hora sumendi, quisquis in Christo manens 
interim cedit, non fidem negat, sed tempus expectat: qui autem cum non 
secederet cecidit, negaturus remansit.
      

        XI.
        Dissimulanda, fratres dilectissimi, veritas non
-----------------------------------------------------------
est, nec vulneris nostri materia et causa reticenda. Decepit multos patrimonii 
sui amor caecus, nec ad recedendum parati aut expediti esse potuerunt quos 
facultates suae velut compedes ligaverunt. Illa fuerunt remanentibus vincula, 
illae catenae quibus et virtus retardata est, et fides pressa, et mens 
vincta, et anima praeclusa, ut serpenti terram, secundum Dei sententiam, 
devoranti praeda et cibus fierent qui terrestribus inhaererent. Et idcirco 
Dominus, bonorum magister et praemonens in futurum: Si vis, inquit, perfectus 
esse, vade, vende omnia tua, et da pauperibus, et habebis thesaurum in 
coelis; et veni, sequere me.. Si hoc divites facerent, per divitias 
suas non perirent; thesaurum in coelo reponentes, hostem nunc et expugnatorem 
domesticum non haberent. Esset in coelo
-----------------------------------------------------------
cor et animus et sensus, si thesaurus esset in coelo: nec vinci a saeculo 
posset qui unde vinceretur, in saeculo non haberet. Sequeretur Dominum 
solutus et liber, ut Apostoli et sub Apostolis multi et nonnulli saepe 
fecerunt, 185 qui, et rebus suis et parentibus
-----------------------------------------------------------
derelictis, individuis Christo nexibus adhaeserunt.
      

        XII.
        Sequi autem Christum quomodo possunt qui patrimonii vinculo detinentur? 
Aut quomodo coelum petunt, et ad sublimia et alta conscendunt qui, terrenis 
cupiditatibus degravantur? Possidere se credunt qui potius possidentur, 
census sui servi, nec ad pecuniam suam domini, sed magis pecuniae mancipati. 
Hoc tempus, hos homines Apostolus denotat dicens: Qui autem volunt divites 
fieri, incidunt in tentationem et muscipulam et desideria multa inutilia 
et nocentia, quae mergunt hominem in perditionem et in interitum. Radix 
enim omnium malorum est cupiditas, quam quidam appetentes erraverunt a 
fide et inseruerunt se doloribus multis. Dominus autem quibus nos praemiis 
ad contemptum rei familiaris invitat? Parva haec et
-----------------------------------------------------------
exigua hujus temporis damna quibus mercedibus pensat? Nemo est, inquit, 
qui relinquat domum aut agrum, aut parentes aut fratres, aut uxorem aut 
filios, propter regnum Dei, et non recipiat septies tantum in isto tempore, 
in saeculo autem venturo vitam aeternam. Quibus cognitis et de Domini 
pollicentis veritate compertis, non tantum timenda non est ejusmodi sed 
et optanda jactura, ipso denuo Domino praedicante et monente: Beati eritis 
cum persecuti vos fuerint, et separaverint vos et expulerint, et maledixerint 
nomini vestro ut nequam propter Filium hominis. Gaudete in illa die et 
exultate; ecce enim merces vestra multa est in coelis.
-----------------------------------------------------------

      


        XIII.
        Sed tormenta postmodum venerant, et cruciatus graves reluctantibus 
imminebant. Queri de tormentis potest qui per tormenta superatus est? Potest 
excusationem doloris obtendere qui victus est in dolore? Potest rogare 
talis et dicere: « Certare quidem fortiter volui, et, sacramenti mei memor, 
devotionis ac fidei arma suscepi; sed me in congressione pugnantem cruciamenta 
varia et supplicia longa vicerunt. Stetit mens stabilis et fides fortis, 
et cum torquentibus poenis immobilis diu anima luctata est: sed, cum, durissimi 
judicis recrudescente saevitia, jam fatigatum nunc flagella scinderent, 
nunc contunderent fustes, nunc equuleus extenderet, nunc ungula effoderet, 
nunc flamma torreret, caro me in colluctatione deseruit, infirmitas viscerum 
cessit, nec animus sed corpus
-----------------------------------------------------------
in dolore defecit. » Potest cito proficere ad veniam causa talis. Potest 
ejusmodi excusatio esse miserabilis. Sic hic Casto et Aemilio aliquando 
Dominus ignovit; sic, in prima congressione devictos, victores in secundo 
praelio reddidit, ut fortiores ignibus fierent qui ignibus ante cessissent, 
et unde superati essent, inde superarent. Deprecabantur illi non lacrymarum 
miseratione sed vulnerum, nec sola lamentabili voce, sed laceratione corporis 
et dolore. Manabat pro fletibus sanguis, et pro lacrymis cruor semiustulatis 
visceribus defluebat.
      

        XIV.
        Nunc vero quae vulnera ostendere victi possunt,
-----------------------------------------------------------
quas plagas hiantium viscerum, quae tormenta membrorum, ubi non fides congressa 
cecidit, sed congressionem perfidia praevenit? Nec excusat oppressum necessitas 
criminis ubi crimen est voluntatis. Nec hoc ideo dico ut fratrum causas 
onerem, sed ut magis fratres ad precem satisfactionis instigem: nam, cum 
scriptum sit. Qui vos felices dicunt, in errorem vos mittunt, et semitas 
pedum vestrorum turbant, qui peccantem blandimentis adulantibus palpat, 
peccandi fomitem subministrat; nec comprimit delicta ille, sed nutrit. 
At qui consiliis fortioribus redarguit simul atque instruit fratrem, promovet 
ad salutem. Quos diligo, inquit Dominus, redarguo et castigo. Sic oportet 
et 186 Dei sacerdotem non obsequiis decipientibus fallere, sed remediis 
salutaribus
-----------------------------------------------------------
providere. Imperitus est medicus qui tumentes vulnerum sinus manu parcente 
contrectat, et in altis recessibus viscerum virus inclusum dum servat exaggerat. 
Aperiendum vulnus est et secandum, et, putraminibus amputatis, medela fortiore 
curandum. Vociferetur et clamet licet et conqueratur aeger impatiens
-----------------------------------------------------------
per dolorem, gratias aget postmodum cum senserit sanitatem.
      

        XV.
        Emersit enim, fratres dilectissimi, novum genus cladis; et, quasi 
parum persecutionis procella saevierit, accessit ad cumulum sub misericordiae 
titulo malum fallens et blanda pernicies. Contra Evangelii vigorem, contra 
Domini ac Dei legem temeritate quorumdam laxatur incautis communicatio, 
irrita et falsa pax, periculosa dantibus et nihil accipientibus profutura. 
Non quaerunt sanitatis patientiam, nec veram de satisfactione medicinam. 
Poenitentia de pectoribus excussa est, gravissimi extremique delicti memoria 
sublata est. Operiuntur morientium vulnera, et plaga lethalis altis et 
profundis visceribus infixa, dissimulato dolore, contegitur. A diaboli 
aris revertentes,
-----------------------------------------------------------
ad sanctum Domini sordidis et infectis nidore manibus accedunt. Mortiferos 
idolorum cibos adhuc pene ructantes, exhalantibus etiam nunc scelus suum 
faucibus et contagia funesta redolentibus, Domini corpus invadunt, quando 
occurrat Scriptura divina, et clamet et dicat: Omnis mundus manducabit 
carnem,
-----------------------------------------------------------
et anima quaecumque manducaverit ex carne sacrificii salutaris quod est 
Domini, et immunditia ipsius super ipsum est, peribit anima illa de populo 
suo. Apostolus item testetur et dicat: Non potestis calicem Domini 
bibere et calicem daemoniorum, non potestis mensae Domini communicare et 
mensae daemoniorum. Idem contumacibus et pervicacibus comminatur et 
denuntiat dicens: Quicumque ederit panem aut biberit calicem Domini indigne, 
reus erit corporis et sanguinis Domini.
      

        XVI.
        Spretis his omnibus atque contemptis, ante expiata delicta, ante 
exomologesin factam criminis, ante purgatam conscientiam sacrificio et 
manu sacerdotis, ante offensam placatam indignantis Domini et minantis, 
vis infertur corpori ejus et sanguini, et plus
-----------------------------------------------------------
modo in Dominum manibus atque ore delinquunt, quam cum Dominum negaverunt. 
Pacem putant esse quam quidam verbis fallacibus venditant. Non est pax 
illa, sed bellum; nec Ecclesiae jungitur qui ab Evangelio separatur. Quid 
injuriam beneficium vocant? quid impietatem vocabulo pietatis appellant? 
Quid eis qui flere jugiter et rogare Dominum suum debent, intercepta poenitentiae 
lamentatione, communicare se simulant? Hoc sunt ejusmodi lapsis quod grando 
frugibus, quod turbidum sidus arboribus, quod armentis pestilens vastitas, 
quod navigiis saeva tempestas. Solatium aeternae spei adimunt, arborem 
a radice subvertunt, sermone morbido ad lethale contagium serpunt, navem 
scopulis, ne in portum perveniat, illidunt. Non concedit pacem facilitas 
ista sed tollit, nec communicationem
-----------------------------------------------------------
tribuit, sed impedit ad salutem. Persecutio est haec alia et alia tentatio, 
per quam subtilis inimicus impugnandis
-----------------------------------------------------------
adhuc lapsis occulta populatione grassatur, ut lamentatio conquiescat, 
ut dolor sileat, ut delicti memoria evanescat, ut comprimatur pectorum 
gemitus, statuatur fletus oculorum, nec Dominum, graviter offensum, longa 
et plena poenitentia deprecetur, cum scriptum sit: Memento unde cecideris, 
et age poenitentiam.
      

        XVII.
        Nemo se fallat, nemo se decipiat. Solus Dominus misereri potest. 
187 Veniam peccatis quae in ipsum commissa sunt, solus potest ille largiri 
qui peccata nostra portavit, qui pro nobis doluit, quem Deus tradidit pro 
peccatis nostris. Homo Deo esse non potest major; nec remittere aut donare 
indulgentia sua servus potest, quod in Dominum delicto graviore commissum 
est, ne adhuc lapso et hoc accedat ad crimen
-----------------------------------------------------------
si nesciat esse praedictum: Maledictus homo qui spem habet in homine. 
Dominus orandus est, Dominus nostra satisfactione placandus est, qui negantem 
negare se dixit, qui omne judicium de Patre solus accepit. Credimus quidem 
posse apud judicem plurimum martyrum merita et opera justorum, sed cum 
judicii dies venerit, cum, post occasum saeculi hujus et mundi, ante tribunal 
Christi populus ejus adstiterit.
      

        XVIII.
        Caeterum, si quis, praepropera festinatione temerarius remissionem 
peccatorum dare, se cunctis putat posse, aut audet Domini praecepta rescindere, 
non tantum nihil prodest sed et obest lapsis. Provocasse est iram, non 
servasse sententiam, nec misericordiam prius Dei deprecandam putare, sed 
contempto
-----------------------------------------------------------
Domino de sua facultate praesumere. Sub ara Dei animae occisorum martyrum 
clamant magna voce
-----------------------------------------------------------
dicentes: Quousque, Domine, sanctus et verus, non judicas et vindicas sanguinem 
nostrum de his qui in terris inhabitant? Et requiescere ac patientiam 
tenere adhuc jubentur. Et quemquam posse aliquis existimat remittendis 
passim donandisque peccatis bonum fieri contra judicem velle, aut prius 
quam vindicetur ipse alios posse defendere? Mandant martyres aliquid fieri; 
sed si justa, si licita, si non contra ipsum Dominum a Dei sacerdote facienda, 
si obtemperantis facilis et prona consensio, si petentis fuerit religiosa 
moderatio. Mandant aliquid martyres fieri; sed, si scripta non sint in 
Domini lege quae mandant, ante est ut sciamus illos de Deo impetrasse quod 
postulant, tunc facere quod mandant. Neque enim statim videri potest de 
divina majestate concessum, quod fuerit
-----------------------------------------------------------
humana pollicitatione promissum.
      

        XIX.
        Nam et Moyses pro peccatis populi petiit, nec tamen peccantibus 
veniam cum petisset accepit: Precor, ait, Domine, deliquit populus hic 
delictum grande, et fecerunt sibi deos aureos; et nunc, si dimittis eis, 
delictum dimitte; sin autem, dele me de libro quem scripsisti. Et dixit 
Dominus ad Moysen: Si quis deliquerit ante me, deleam eum de libro meo. 
Ille amicus Dei, ille facie ad faciem locutus saepe cum Domino, quod petiit 
impetrare non potuit, nec Dei indignantis offensam sua deprecatione placavit. 
Hieremiam Deus laudat et praedicat dicens: Prius quam te formarem in utero 
novi te, et prius quam exires de vulva sanctificavi te, et prophetam in 
gentibus posui te. Et eidem pro
-----------------------------------------------------------
peccatis populi deprecanti frequentius et oranti,
-----------------------------------------------------------
Noli, ait, orare pro populo hoc, et noli postulare pro eis in prece et 
oratione, quia non exaudiam in tempore in quo invocabunt me, in tempore 
afflictionis suae. Quid vero justius Noe, qui cum repleta esset terra 
peccatis, solus inventus est justus in terris? Quid gloriosius Daniele? 
quid illo ad facienda martyria in fidei firmitate robustius, in Dei dignatione 
felicius, qui toties et cum confligeret vicit, et cum vinceret supervixit? 
Quid Job in operibus promptius, in tentationibus fortius, in dolore patientius, 
in timore submissius, in fide verius? Nec his tamen, si rogarent, concessurum 
se Deus dixit. Cum propheta Ezechiel pro delicto populi deprecaretur, Terra, 
inquit, quaecumque peccaverit mihi ut delinquat delictum, extendam manum
-----------------------------------------------------------
meam super eam, et obteram stabilimentum 188 panis et immittam in eam famem, 
et auferam ab ea hominem et pecora. Etsi fuerint tres viri hi in medio 
ejus, Noe, Daniel et Job, non liberabunt filios neque filias, ipsi soli 
salvi erunt. Adeo non omne quod petitur in praejudicio petentis sed 
in dantis arbitrio est; nec quicquam sibi usurpat et vindicat humana sententia, 
nisi annuat et censura divina.
      

        XX.
        In Evangelio Dominus loquitur dicens: Qui confessus me fuerit coram 
hominibus, et ego confitebor eum coram Patre meo qui in coelis est. Qui 
autem me negaverit, et ego negabo eum. Si negantem non negat, nec confitentem 
confitetur. Non potest Evangelium in parte consistere et in parte nutare: 
aut
-----------------------------------------------------------
utrumque oportet valeat, aut utrumque vim veritatis
-----------------------------------------------------------
amittat: si negantes rei criminis non erunt, nec confitentes praemium virtutis 
accipient. Porro, si fides quae vicerit coronatur, necesse est ut victa 
perfidia puniatur. Ita martyres, aut nihil possunt si Evangelium solvi 
potest, aut si Evangelium non potest solvi, contra Evangelium facere non 
possunt qui de Evangelio martyres fiunt. Nemo, fratres dilectissimi, nemo 
infamet martyrum dignitatem, nemo eorum glorias destruat et coronas. Manet 
incorruptae fidei robur incolume; nec dicere aliquid aut facere contra 
Christum potest, cujus et spes et fides et virtus et gloria omnis in Christo 
est. Ut ab episcopis contra mandatum Dei fiat auctores esse non possunt 
qui ipsi Dei mandata fecerunt. An quisquam major Deo aut divina bonitate 
clementior,
-----------------------------------------------------------
qui aut infectum velit quod passus est Deus fieri, aut quasi illi minus 
potestatis ad protegendam Ecclesiam suam fuerit, auxilio nos suo putet 
posse servari?
      

        XXI.
        Nisi si haec ignaro Deo gesta sunt, aut non permittente illo omnia 
ista venerunt, cum doceat indociles et admoneat immemores Scriptura divina, 
quae loquitur dicens: Quis dedit in direptionem Jacob et Israel iis qui 
praedabantur illum? Nonne Deus, cui peccaverunt? Et noluerunt in viis ejus 
ambulare neque audire legem ejus: et superduxit super eos iram animationis 
suae. Et alibi testatur ac dicit: Numquid non valet manus Dei ut salvos 
faciat, aut gravavit aurem ut non exaudiat? Sed peccata vestra inter vos 
et Deum separant, et propter delicta vestra avertit faciem a vobis ne misereatur
-----------------------------------------------------------
. Delicta potius nostra reputemus, actus nostros et animi secreta revolventes, 
conscientiae merita ponderemus. Redeat in cor nostrum non ambulasse nos 
in viis Domini et abjecisse legem Dei, praecepta ejus et monita salutaria 
numquam servare voluisse.
      

        XXII.
        Quid de eo boni sentias, quem timorem fuisse apud eum, quam fidem 
credas quem corrigere nec metus potuit, quem persecutio ipsa non reformavit? 
Alta et erecta cervix nec quia cecidit inflexa est. Tumens animus et superbus 
nec quia victus est
-----------------------------------------------------------
fractus est. Jacens stantibus et integris vulneratus miratur; et quod non 
statim Domini corpus inquinatis manibus accipiat, aut ore polluto Domini 
sanguinem bibat, sacerdotibus sacrilegus irascitur. Atque, o tuam nimiam, 
furiose, dementiam! Irasceris ei qui abs te avertere iram Dei nititur; 
ei minaris qui pro te Domini misericordiam deprecatur, qui vulnus tuum 
sentit quod ipse non sentis, qui pro te lacrymas fundit, quas forsitan 
ipse non fundis. Oneras adhuc crimen et cumulas; et cum sis ipse implacabilis 
ad antistites et sacerdotes Dei, putas circa te Dominum posse placari?
      

        XXIII.
        Accipe potius et admitte quae loquimur. Quid surdae aures salutaria 
praecepta non audiunt quae monemus? quid caeci oculi poenitentiae iter 
non vident
-----------------------------------------------------------
quod ostendimus? quid perculsa et alienata 189 mens remedia vitalia non 
percipit quae de Scripturis coelestibus et discimus et docemus? Aut si 
incredulis quibusdam minor fides est futurorum, vel praesentibus terreantur. 
Ecce eorum qui negaverunt quae supplicia conspicimus, quos eorum tristes 
exitus flemus? Nec hic esse sine poena possunt, quamvis necdum dies venerit 
poenae. Plectuntur interim quidam, quo caeteri corrigantur. Exempla sunt 
omnium tormenta paucorum.
      

        XXIV.
        Unus ex his qui sponte Capitolium negaturus ascendit, postquam 
Christum negavit obmutuit. Poena inde coepit unde coepit et crimen; ut 
nec rogare jam posset qui verba ad precum misericordiam non haberet. Alia 
in balneis constituta (hoc enim crimini
-----------------------------------------------------------
ejus et malis deerat, ut et ad balneas statim pergeret quae lavacri vitalis 
gratiam perdidisset), illic ab immundo spiritu immunda correpta, laniavit 
dentibus linguam qua fuerat vel pasta impie vel locuta. Postquam sceleratus 
cibus sumptus est, in perniciem suam rabies oris armata est. Ipsa sui carnifex 
exstitit, nec diu superesse postmodum potuit: doloribus ventris et viscerum 
cruciata, defecit.
      

        XXV.
        Praesente ac teste me ipso accipite quid evenerit. Parentes forte 
fugientes, dum trepidi minus consulunt, sub nutricis alimento parvulam 
filiam reliquerunt;
-----------------------------------------------------------
relictam nutrix detulit ad magistratus. Illi ei, apud idolum quo populus 
confluebat, quod carnem necdum posset edere per aetatem, panem mero mixtum, 
quod tamen et ipsum de immolatione pereuntium supererat, tradiderunt. Recepit 
filiam postmodum mater. Sed facinus puella commissum tam loqui et indicare 
non potuit, quam nec intelligere prius potuit nec arcere. Ignoratione igitur 
obreptum est ut sacrificantibus nobis eam secum mater inferret. Sed enim 
puella mixta cum sanctis, precis nostrae et orationis impatiens, nunc ploratu 
concuti, nunc mentis aestu coepit fluctuabunda jactari, et velut tortore 
cogente, quibus poterat indiciis conscientiam facti in simplicibus adhuc 
annis rudis anima fatebatur. Ubi vero solemnibus adimpletis calicem diaconus 
offerre praesentibus coepit, et accipientibus caeteris locus ejus
-----------------------------------------------------------
advenit, faciem suam parvula instinctu divinae majestatis avertere, os 
labiis obturantibus premere, calicem recusare. Perstitit tamen diaconus, 
et reluctanti licet de sacramento calicis infudit. Tunc sequitur singultus 
et vomitus. In corpore atque ore violato Eucharistia permanere non potuit. 
Sanctificatus in
-----------------------------------------------------------
Domini sanguine potus de pollutis visceribus erupit. Tanta est potestas 
Domini, tanta majestas! Secreta tenebrarum sub ejus luce detecta sunt, 
sacerdotem Dei nec occulta crimina fefellerunt.
      

        XXVI.
        Hoc circa infantem quae ad eloquendum alienum circa se crimen necdum 
habuit aetatem. At vero ea quae, aetate provecta et in annis adultioribus 
constituta, sacrificantibus nobis latenter obrepsit, non cibum sed gladium 
sibi sumens, et velut quaedam venena lethalia intra fauces et pectus admittens, 
angi et anima exaestuante concludi postmodum coepit. Et pressuram non jam 
persecutionis sed delicti sui passa, palpitans et tremens concidit. Impunitum 
diu non fuit nec occultum dissimulatae conscientiae crimen. Quae fefellerat 
hominem, Deum sensit ultorem. Et
-----------------------------------------------------------
cum quaedam arcam suam, in qua Domini sanctum fuit, manibus indignis tentasset 
aperire, igne inde surgente deterrita est ne auderet attingere. Et quidem 
alius, quia et ipse maculatus sacrificio a sacerdote celebrato partem cum 
caeteris ausus est latenter accipere, sanctum Domini edere et contrectare 
non potuit, cinerem ferre se apertis 190 manibus invenit.
-----------------------------------------------------------
Documento unius ostensum est Dominum recedere cum negatur, nec immerentibus 
ad salutem prodesse quod sumitur, quando gratia salutaris in cinerem sanctitate 
fugiente mutatur. Quam multi quotidie poenitentiam non agentes, nec delicti 
sui conscientiam confitentes, immundis spiritibus adimplentur, quam multi 
usque ad insaniam mentis excordes dementiae furore quatiuntur? Nec necesse 
est ire per exitus singulorum, cum per orbis multiformes ruinas tam delictorum 
poena sit varia quam delinquentium multitudo numerosa. Unusquisque consideret, 
non quid alius passus sit, sed quid pati et ipse mereatur. Nec evasisse 
se credat, si eum interim poena distulerit, cum timere plus debeat quam 
sibi Dei judicis ira servavit.
-----------------------------------------------------------

      


        XXVII.
        Nec sibi quominus agant poenitentiam blandiantur qui etsi nefandis 
sacrificiis manus non contaminaverunt, libellis tamen conscientiam polluerunt. 
Et illa professio denegantis contestatio est christiani quod fuerat abnuentis. 
Fecisse se dixit quidquid alius faciendo commisit. Cumque scriptum sit, 
Non potestis duobus dominis servire, servivit saeculari domino qui 
obtemperavit ejus edicto; magis obaudivit humano imperio quam Deo. Viderit 
an minore vel dedecore vel crimine apud homines publicaverit quod admisit. 
Deum tamen judicem fugere et vitare non poterit, cum dicat Spiritus sanctus 
in Psalmis: Quod est imperfectum meum viderunt oculi tui, et in libro tuo 
omnes scribentur. Et iterum: Homo videt in facie,
-----------------------------------------------------------
Deus autem in corde. Ipse quoque Dominus praemoneat et praestruat dicens: 
Et scient omnes ecclesiae quia ego sum scrutator renis et cordis. Perspicit 
ille abdita, et secreta atque occulta considerat. Nec Dei oculos potest 
aliquis evadere dicentis: Ego Deus approximans, et non Deus de longinquo. 
Si absconditus fuerit homo in absconditis, ego ergo non videbo eum? Nonne 
coelum et terram ego impleo? Videt ille corda et pectora singulorum, 
et judicaturus est, non tantum de factis, sed et de verbis et de cogitationibus 
nostris, omnium mentes voluntatesque conceptas in ipsis adhuc clausi pectoris 
latebris intuetur.
      

        XXVIII.
        Denique quanto et fide majores et timore meliores sunt qui quamvis 
nullo sacrificii aut libelli
-----------------------------------------------------------
facinore constricti, quoniam tamen de hoc vel cogitaverunt, hoc ipsum apud 
sacerdotes Dei dolenter et simpliciter confitentes, exomologesin conscientiae 
faciunt, animi sui pondus exponunt, salutarem medelam parvis licet et modicis 
vulneribus exquirunt, scientes scriptum esse: Deus non deridetur. Derideri 
et circumveniri Deus non potest nec astutia aliqua fallente deludi. Plus 
immo delinquit qui secundum hominem Deum cogitans evadere se poenam criminis 
credit, si non palam crimen admisit. Christus in praeceptis suis dicit: 
Qui confusus me fuerit, confundet eum filius hominis. Et Christianum 
se putat qui Christianus esse aut confunditur aut veretur? Quomodo potest 
esse cum Christo qui ad Christum pertinere aut erubescit aut metuit?
-----------------------------------------------------------
Minus plane peccaverit non videndo idola, nec sub oculis circumstantis 
atque insultantis populi sanctitatem fidei profanando, non polluendo manus 
suas funestis sacrificiis, nec sceleratis cibis ora maculando. Hoc eo proficit 
ut sit minor culpa, non ut innocens conscientia. Facilius potest ad veniam 
criminis pervenire. Non est tamen immunis a crimine. Nec cesset in agenda 
poenitentia atque in Domini misericordia deprecanda, ne quod minus esse 
in qualitate delicti videtur, in neglecta satisfactione cumuletur.
      

        XXIX.
        Confiteantur singuli, quaeso vos, fratres dilectissimi,191 delictum 
suum, dum adhuc qui deliquit in saeculo est, dum admitti confessio ejus 
potest, dum satisfactio et remissio facta per sacerdotes apud Dominum grata 
est. Convertamur ad Dominum mente tota;
-----------------------------------------------------------
et, poenitentiam criminis veris doloribus exprimentes, Dei misericordiam 
deprecemur. Illi se anima prosternat, illi moestitia satisfaciat, illi 
spes omnis incumbat. Rogare qualiter debeamus dicit ipse: Revertimini, 
inquit, ad me ex toto corde vestro, simulque et jejunio et fletu et planctu; 
et scindite corda vestra, et non vestimenta vestra (Joel II, 12). Ad Dominum 
toto corde redeamus. Iram et offensam ejus jejuniis, fletibus, planctibus, 
sicut admonet ipse, placemus.
      

        XXX.
        Lamentari eum putamus ex toto corde, jejuniis, fletibus, planctibus 
Dominum deprecari, qui ex primo criminis die lavacra quotidie cum feminis 
celebrat, qui, epulis affluentibus pastus et sagina largiore distentus, 
cruditates suas postridie ructat, nec cibos et potus suos cum pauperum 
necessitate communicat?
-----------------------------------------------------------
Qui hilaris ac laetus incedit, quomodo mortem suam deflet? Cumque scriptum 
sit, Non corrumpetis effigiem barbae vestrae, barbam vellit et faciem 
suam comit? Et placere nunc cuiquam studet qui Deo displicet? An illa ingemiscit 
et plangit cui vacat cultum pretiosae vestis induere nec indumentum
-----------------------------------------------------------
Christi quod perdidit cogitare, accipere pretiosa ornamenta et monilia 
elaborata, nec divini et coelestis ornatus damna deflere? Tu, licet indumenta 
peregrina et vestes sericas induas, nuda es. Auro te licet et margaritis 
gemmisque condecores, sine Christi decore deformis es. Et quae capillos 
tuos inficis, vel nunc in doloribus desine; et quae nigri pulveris ductu 
oculorum liniamenta depingis, vel nunc lacrymis oculos tuos ablue. Si quem 
de tuis charum mortalitatis exitu perdidisses, ingemisceres dolenter et 
fleres, facie inculta, veste mutata, neglecto capillo, vultu nubilo, ore 
dejecto indicia moeroris ostenderes. Animam tuam, misera, perdidisti, spiritaliter 
mortua supervivere hic tibi et ipsa ambulans funus tuum portare coepisti; 
et non acriter plangis, non jugiter ingemiscis,
-----------------------------------------------------------
non te vel pudore criminis vel continuatione lamentationis abscondis! Ecce 
pejora adhuc peccandi vulnera, ecce majora delicta, peccasse nec satisfacere, 
deliquisse nec delicta deflere.
      

        XXXI.
        Ananias, Azarias, Misahel, illustres ac nobiles pueri, quominus 
exomologesin Deo facerent nec inter flammas et camini exaestuantis incendia 
quieverunt. Bene sibi licet conscii et Dominum fidei ac timoris obsequio 
saepe promeriti, humilitatem tamen tenere et Domino satisfacere nec inter 
ipsa gloriosa virtutum suarum martyria destiterunt. Loquitur Scriptura 
divina: Stans, inquit, Azarias precatus est, et aperuit os suum, et exomologesin 
faciebat Deo simul cum sodalibus suis in medio ignis. Daniel quoque, 
post fidei atque innocentiae suae multiplicem
-----------------------------------------------------------
gratiam, post dignationem Domini circa virtutes ac laudes suas saepe repetitam, 
jejuniis adhuc promereri Deum nititur, in sacco et in cinere volutatur, 
exomologesin faciens dolenter et dicens: Dominus Deus magnus et fortis 
et metuendus, qui servas testamentum tuum et miserationes eis qui te diligunt 
et conservant
-----------------------------------------------------------
imperia tua; peccavimus, facinus admisimus, impii fuimus, transgressi sumus, 
ac deseruimus praecepta tua et judicia tua; non audivimus verba puerorum 
tuorum Prophetarum quae locuti sunt in nomine tuo super reges nostros et 
omnes gentes et super omnem terram. Tibi, Domine, justitia, nobis autem 
confusio.
      

        XXXII.
        Haec mites, haec simplices, haec innocentes in promeranda Dei majestate 
192 fecerunt; et nunc satisfacere et Dominum rogare detrectant qui Dominum 
negaverunt! Quaeso vos, fratres, acquiescite salubribus remediis, consiliis 
obedite melioribus; cum lacrymis nostris vestras lacrymas jungite, cum 
nostro gemitu vestros gemitus copulate. Rogamus vos, ut pro vobis Deum 
rogare possimus. Preces ipsas ad vos
-7)

-----------------------------------------------------------
prius vertimus, quibus Deum pro vobis ut misereatur oramus. Agite poenitentiam 
plenam, dolentis ac lamentantis animi probate moestitiam.
      

        XXXIII.
        Nec vos quorumdam moveat aut error improvidus aut stupor vanus, 
qui, cum teneantur in tam gravi crimine, percussi sunt animi caecitate, 
ut nec intelligant delicta nec plangant. Indignantis Dei major haec plaga 
est, sicut scriptum est: Et dedit illis Deus spiritum transpunctionis. 
Et iterum: Dilectum veritatis non receperunt ut salvi fierent; ac propterea 
mittet illis Deus operationem erroris, ut credant mendacio, ut judicentur 
omnes qui non crediderunt veritati, sed sibi placent in injustitia. 
Injuste sibi placentes et transpunctae mentis alienatione dementes Domini 
praecepta contemnunt,
-----------------------------------------------------------
medelam vulneris negligunt, agere poenitentiam nolunt. Ante admissum facinus 
improvidi, post facinus obstinati, nec prius stabiles, nec postmodum supplices. 
Quando debuerant stare, jacuerunt; quando jacere et prosternere se Deo 
debent, stare se opinantur. Pacem sibi ultro nemine dante sumpserunt. Falsa 
pollicitatione seducti et apostatis ac perfidis juncti, errorem pro veritate 
suscipiunt. Communicationem
-----------------------------------------------------------
non communicantium ratam ducunt; hominibus contra Deum credunt, qui contra 
homines Deo non crediderunt.
      

        XXXIV.
        Ejusmodi homines quantum potestis effugite, perniciosis contactibus 
adhaerentes salubri cautione vitate. Sermo eorum sicut cancer serpit, colloquium 
velut contagium transilit, noxia et venenata persuasio persecutione ipsa 
pejus interficit. Illic superest poenitentia quae satisfaciat; qui autem 
poenitentiam criminis tollunt, satisfactionis viam claudunt. Ita fit ut, 
dum temeritate quorumdam vel promittitur salus falsa vel creditur, spes 
verae salutis adimatur.
      

        XXXV.
        Vos vero, fratres dilectissimi, quorum timor in Deum pronus est, 
et in ruina licet animus
-----------------------------------------------------------
constitutus, mali sui memor est, poenitentes ac dolentes peccata vestra 
perspicite, gravissimum conscientiae crimen agnoscite, ad intelligentiam 
delicti vestri oculos cordis aperite, nec desperantes misericordiam Domini, 
nec tamen jam veniam vindicantes. Deus, quantum patris pietate, indulgens 
semper et bonus est; tantum judicis majestate metuendus est. Quam magna 
deliquimus, tam granditer defleamus. Alto vulneri diligens et longa medicina 
non desit. Poenitentia crimine minor non sit. Putasne tu Dominum cito posse 
placari, quem verbis perfidis abnuisti, cui patrimonium praeponere maluisti, 
cujus templum sacrilega contagione violasti? putas facile eum misereri 
tui, quem tuum non esse dixisti? Orare oportet impensius et rogare, diem 
luctu transigere,
-----------------------------------------------------------
vigiliis noctes ac fletibus ducere, tempus omne lacrymosis lamentationibus 
occupare, stratos solo adhaerere, in cinere et cilicio et sordibus volutari, 
post indumentum Christi perditum nullum jam velle vestitum, post diaboli 
cibum malle jejunium, justis operibus incumbere, quibus peccata purgantur, 
eleemosynis frequenter insistere, quibus a morte animae liberantur. Quod 
adversarius auferebat Christus accipiat.
-----------------------------------------------------------
Nec teneri jam nec amari patrimonium debet, quo quis et deceptus et victus 
est. Pro hoste vitanda res, pro latrone fugienda, pro gladio metuenda possidentibus193 
et veneno: ad hoc tantum profuerit quod remansit ut inde crimen et culpa 
redimatur. Incunctanter et largiter fiat operatio, census omnis in medelam 
vulneris erogetur, opibus et facultatibus nostris qui de nobis judicaturus 
est Domino foeneretur. Sic sub Apostolis fides viguit: sic primus credentium 
populus Christi mandata servavit. Prompti erant, largi erant, distribuendum 
per Apostolos totum dabant, et non talia delicta redimebant.
      

        XXXVI.
        Si precem toto corde quis faciat, si veris poenitentiae lamentationibus 
et lacrymis ingemiscat, si ad veniam delicti sui Dominum justis et continuis
-----------------------------------------------------------
operibus inflectat, misereri talium potest qui et misericordiam suam protulit 
dicens: Cum conversus ingemueris, tunc salvaberis, et scies ubi fueris. 
Et iterum: Nolo mortem morientis, dicit Dominus, quantum ut revertatur 
et vivatEt Johel propheta pietatem Domini, Domino ipso
-----------------------------------------------------------
monente, declarat: Revertimini, inquit, ad Dominum Deum vestrum, quoniam 
misericors et pius est et patiens et multae miserationis, et qui sententiam 
flectat adversus malitias irrogatas. Potest ille indulgentiam dare, 
sententiam suam potest ille deflectere. Poenitenti, operanti, roganti potest 
elementer ignoscere, potest in acceptum referre quidquid pro talibus et 
petierint martyres et fecerint sacerdotes. Vel si quis plus eum suis satisfactionibus 
moverit, si ejus iram, si indignantis offensam justa deprecatione placaverit, 
dat ille et arma rursum quibus victus armetur, reparat et corroborat vires 
quibus fides instaurata vegetetur. Repetet certamen suum miles, iterabit 
aciem, provocabit hostem, et quidem factus ad praelium fortior per dolorem. 
Qui sic Deo satisfecerit,
-----------------------------------------------------------
qui poenitentia facti sui, qui pudore delicti, plus et virtutis et fidei 
de ipso lapsus sui dolore conceperit, exauditus et adjutus a Domino, quam 
contristaverat, nuper laetam faciet Ecclesiam; nec jam solam Dei veniam 
merebitur, sed et coronam.
      

  